<!DOCTYPE html>
<html xmlns="http://www.w3.org/1999/xhtml" lang="uk">
<head>
<meta charset="UTF-8"/>
<title>Про Статут внутрішньої служби Збройних Сил України | від 24.03.1999 № 548-XIV</title>
<style>
.rvps6{text-align:center;text-indent:0;padding:0 0 0 0;margin:20px 30px 30px 30px}
.rvts23{font-size:16pt;font-family:serif;font-style:normal;font-weight:bold}
h1, h2, h3, h4 { text-align: center }
h1 { margin: 2.5rem; font-size: 144% }

p {text-align: justify; text-indent: 1.5rem; margin: 1.2rex 0; hypens: auto }
a { text-decoration: none }
.law { display: none }
.fn { font-size: 90%;  }
.fn::before { content: "_______________\a    * "; white-space: pre }
.s::before { content: "{ " }
.s::after { content: " }" }
.s { opacity: .5; font-size: 90%; display: none }
.app, .approved { display: table; margin-left:auto; text-align: center; text-indent: unset }
.approved { font-weight: bold }


@media print {
a { color: unset }
}
</style>
<style>
<![CDATA[
#article table{border-collapse:collapse;margin:0 auto}
#article table td,#article table th{border-style:solid;vertical-align:top;border-width:0}
]]>
</style>
<style>
<![CDATA[
.rvts0{font-size:12pt;font-family:serif;font-style:normal;font-weight:normal}
.rvts3{font-size:12pt;font-family:monospace;font-style:italic;font-weight:normal}
.rvts5{font-size:12pt;font-family:monospace;font-style:italic;font-weight:bold}
.rvts7{font-size:12pt;font-family:serif;font-style:normal;font-weight:normal}
.rvts9{font-size:12pt;font-family:serif;font-style:normal;font-weight:bold}
.rvts11{font-size:12pt;font-family:serif;font-style:italic;font-weight:normal}
.rvts13{font-size:14pt;font-family:serif;font-style:normal;font-weight:normal}
.rvts15{font-size:14pt;font-family:serif;font-style:normal;font-weight:bold}
.rvts17{font-size:14pt;font-family:serif;font-style:italic;font-weight:normal}
.rvts19{font-size:14pt;font-family:serif;font-style:italic;font-weight:bold}
.rvts21{font-size:16pt;font-family:serif;font-style:normal;font-weight:normal}
.rvts25{font-size:16pt;font-family:serif;font-style:italic;font-weight:normal}
.rvts27{font-size:16pt;font-family:serif;font-style:italic;font-weight:bold}
.rvts29{font-size:12pt;font-family:monospace;font-style:normal;font-weight:bold;letter-spacing:2px}
.rvts31{font-size:12pt;font-family:monospace;font-style:normal;font-weight:normal;letter-spacing:2px}
.rvts33{font-size:12pt;font-family:monospace;font-style:italic;font-weight:normal;letter-spacing:2px}
.rvts35{font-size:12pt;font-family:monospace;font-style:italic;font-weight:bold;letter-spacing:2px}
.rvts37{font-size:8pt;font-family:serif;font-style:normal;font-weight:bold;vertical-align:super}
.rvts39{font-size:12pt;font-family:monospace;font-style:normal;font-weight:bold}
.rvts40{font-size:8pt;font-family:serif;font-style:normal;font-weight:bold;vertical-align:sub}
.rvts42{font-size:12pt;font-family:monospace;font-style:normal;font-weight:normal}
.rvts44{font-size:12pt;font-family:serif;font-style:normal;font-weight:bold}
.rvts46{font-size:12pt;font-family:serif;font-style:italic;font-weight:normal}
.rvts48{font-size:12pt;font-family:serif;font-style:italic;font-weight:bold}
.rvts50{font-size:12pt;font-family:serif;font-style:normal;font-weight:normal;letter-spacing:2px}
.rvts52{font-size:12pt;font-family:serif;font-style:normal;font-weight:bold;letter-spacing:2px}
.rvts54{font-size:12pt;font-family:serif;font-style:italic;font-weight:normal;letter-spacing:2px}
.rvts56{font-size:12pt;font-family:serif;font-style:italic;font-weight:bold;letter-spacing:2px}
.rvts58{font-size:8pt;font-family:serif;font-style:normal;font-weight:normal}
.rvts60{font-size:8pt;font-family:monospace;font-style:normal;font-weight:normal}
.rvts62{font-size:16pt;font-family:serif;font-style:normal;font-weight:bold;letter-spacing:4px}
.rvts64{font-size:18pt;font-family:serif;font-style:normal;font-weight:bold}
.rvts66{font-size:18pt;font-family:serif;font-style:italic;font-weight:bold}
.rvts68{font-size:18pt;font-family:serif;font-style:normal;font-weight:bold;letter-spacing:4px}
.rvts70{font-size:18pt;font-family:serif;font-style:italic;font-weight:bold;letter-spacing:4px}
.rvts72{font-size:20pt;font-family:serif;font-style:normal;font-weight:bold}
.rvts74{font-size:20pt;font-family:serif;font-style:italic;font-weight:bold}
.rvts76{font-size:20pt;font-family:serif;font-style:normal;font-weight:bold;letter-spacing:4px}
.rvts78{font-size:20pt;font-family:serif;font-style:italic;font-weight:bold;letter-spacing:4px}
.rvts80{font-size:12pt;font-family:sans-serif;font-style:normal;font-weight:bold}
.rvts82{font-size:10pt;font-family:serif;font-style:normal;font-weight:normal}
.rvts84{font-size:8pt;font-family:serif;font-style:normal;font-weight:bold}
.rvts86{font-size:8pt;font-family:serif;font-style:italic;font-weight:normal}
.rvts88{font-size:8pt;font-family:serif;font-style:italic;font-weight:bold}
.rvts90{font-size:10pt;font-family:serif;font-style:normal;font-weight:bold}
.rvts92{font-size:10pt;font-family:serif;font-style:italic;font-weight:normal}
.rvts94{font-size:10pt;font-family:serif;font-style:italic;font-weight:bold}
.rvts102{font-size:12pt;font-family:serif;font-style:normal;font-weight:normal;color:#c00909}
.rvts103{font-size:14pt;font-family:serif;font-style:normal;font-weight:bold;color:#c00909}
.rvts111{font-size:12pt;font-family:serif;font-style:italic;font-weight:normal;color:#c00909}
.rvts113{font-size:16pt;font-family:serif;font-style:normal;font-weight:bold;color:#c00909}
.rvts114{font-size:12pt;font-family:serif;font-style:normal;font-weight:bold;color:#c00909}
.rvts118{font-size:10pt;font-family:serif;font-style:normal;font-weight:normal;color:#c00909}
.rvts136{font-size:12pt;font-family:serif;font-style:italic;font-weight:bold;color:#c00909}
.rvts137{font-size:14pt;font-family:serif;font-style:italic;font-weight:bold;color:#c00909}
.rvps0{text-align:justify;text-indent:0;padding:0 0 0 0;margin:0 0 10px 30px}
.rvps1{text-align:center;text-indent:0;padding:0 0 0 0;margin:10px 0 0 0}
.rvps3{text-align:center;text-indent:0;padding:0 0 0 0;margin:0 30px 10px 30px}
.rvps4{text-align:center;text-indent:0;padding:0 0 0 0;margin:20px 0 10px 0}
.rvps5{text-align:center;text-indent:0;padding:0 0 0 0;margin:0 30px 0 30px}
.rvps7{text-align:center;text-indent:0;padding:0 0 0 0;margin:10px 30px 10px 30px}
.rvps8{text-align:justify;text-indent:0;padding:0 0 0 0;margin:0 0 10px 0}
.rvps9{text-align:left;text-indent:0;padding:0 0 0 0;margin:0 0 10px 6px}
.rvps10{text-align:right;text-indent:0;padding:0 0 0 0;margin:0 0 10px 0}
.rvps11{text-align:right;text-indent:0;padding:0 0 0 0;margin:10px 0 10px 0}
.rvps12{text-align:center;text-indent:0;padding:0 0 0 0;margin:10px 0 10px 0}
.rvps13{text-align:justify;text-indent:0;padding:0 0 0 0;margin:0 0 0 0}
.rvps14{text-align:left;text-indent:0;padding:0 0 0 0;margin:10px 0 10px 0}
.rvps15{text-align:right;text-indent:0;padding:0 0 0 0;margin:20px 0 0 0}
.rvps16{text-align:left;text-indent:0;padding:0 0 0 0;margin:20px 0 0 0}
.rvps17{text-align:center;text-indent:0;line-height:1.50;padding:0 0 0 0;margin:20px 30px 0 30px}
.rvps18{text-align:left;text-indent:0;padding:0 0 0 0;margin:10px 30px 20px 30px}
]]>
</style>
<style type="text/css">
/*<![CDATA[*/
 div.c7 {width:660px;max-width:100%;margin:0 auto}
 table.c6 {border-width : 0px; border-color: ; border-collapse: collapse;}
 td.c5 {border-width : 1px; border-color: #000000; border-right: none;}
 td.c4 {border-width : 1px; border-color: #000000;}
 td.c3 {border-width : 1px; border-color: #000000; border-left: none;}
 span.c2 {font-size:0px}
 p.c1 {page-break-before: always;}
/*]]>*/
</style>
</head>
<body>
<ul class="toc">
<li class="il1"><a href="#n14">ВСТУП</a></li>
<li class="il1"><a href="#n20">ВІЙСЬКОВА ПРИСЯГА</a></li>
<li class="il1"><a href="#n25">ЗОБОВ’ЯЗАННЯ ІНОЗЕМЦЯ ТА ОСОБИ БЕЗ ГРОМАДЯНСТВА</a></li>
<li class="il1"><a href="#n29">БОЙОВИЙ ПРАПОР ВІЙСЬКОВОЇ ЧАСТИНИ</a></li>
<li class="il1"><a href="#n36">ЗАГАЛЬНІ ПОЛОЖЕННЯ</a></li>
<li class="il1"><a href="#n52">ЧАСТИНА 1. ВІЙСЬКОВОСЛУЖБОВЦІ ТА ВІДНОСИНИ МІЖ НИМИ</a></li>
<li class="il2"><a href="#n53">Розділ 1. Обов’язки, права та відповідальність військовослужбовців</a></li>
<li class="il3"><a href="#n55">Загальні положення</a></li>
<li class="il3"><a href="#n59">Загальні обов’язки військовослужбовців</a></li>
<li class="il3"><a href="#n81">Права військовослужбовців</a></li>
<li class="il3"><a href="#n108">Відповідальність військовослужбовців</a></li>
<li class="il3"><a href="#n112">Начальники та підлеглі, старші та молодші за військовим званням</a></li>
<li class="il3"><a href="#n135">Порядок віддання й виконання наказів</a></li>
<li class="il3"><a href="#n147">Відрекомендування командирам (начальникам) та особам, які прибули для інспектування (перевірки)</a></li>
<li class="il3"><a href="#n171">Про військову ввічливість і поведінку військовослужбовців</a></li>
<li class="il2"><a href="#n189">Розділ 2. Загальні обов’язки командирів (начальників)</a></li>
<li class="il2"><a href="#n242">Розділ 3. Обов’язки посадових осіб, військовослужбовців рядового складу.</a></li>
<li class="il3"><a href="#n2377">Командир бригади (полку, корабля 1 і 2 рангу, окремого батальйону)</a></li>
<li class="il3"><a href="#n2406">Головний сержант (головний старшина) бригади (полку, корабля 1 і 2 рангу, окремого батальйону)</a></li>
<li class="il3"><a href="#n286">Начальник штабу бригади (полку, окремого батальйону)</a></li>
<li class="il3"><a href="#n314">Заступник командира бригади (полку, окремого батальйону)</a></li>
<li class="il3"><a href="#n332">Заступник командира бригади (полку, окремого батальйону) з морально-психологічного забезпечення</a></li>
<li class="il3"><a href="#n358">Заступник командира бригади (полку, окремого батальйону) з озброєння (інженерно-авіаційної служби) - начальник технічної частини</a></li>
<li class="il3"><a href="#n379">Заступник командира бригади (полку, окремого батальйону) з тилу</a></li>
<li class="il3"><a href="#n404">Начальник артилерії бригади</a></li>
<li class="il3"><a href="#n416">Командир дивізіону - начальник протиповітряної оборони бригади</a></li>
<li class="il3"><a href="#n429">Начальник служби бригади*</a></li>
<li class="il3"><a href="#n458">Начальник інженерної служби бригади</a></li>
<li class="il3"><a href="#n464">Начальник служби радіаційного, хімічного, біологічного захисту - начальник служби екологічної безпеки бригади</a></li>
<li style="il3"><a href="#n480">Начальник медичної служби бригади</a></li>
<li class="il3"><a href="#n2532">Начальник медичної служби полку (окремого батальйону, батальйону)</a></li>
<li class="il3"><a href="#n494">Помічник командира бригади з фінансово-економічної роботи - начальник фінансової служби</a></li>
<li class="il3"><a href="#n506">Начальник фізичної підготовки і спорту бригади</a></li>
<li class="il3"><a href="#n515">Начальник розвідки бригади</a></li>
<li class="il3"><a href="#n521">Начальник зв’язку бригади</a></li>
<li class="il3"><a href="#n529">Начальник служби метрології та стандартизації (метролог) бригади</a></li>
<li class="il3"><a href="#n542">Начальник служби ракетно-артилерійського озброєння бригади</a></li>
<li class="il3"><a href="#n554">Начальник бронетанкової служби бригади</a></li>
<li class="il3"><a href="#n565">Начальник автомобільної служби бригади</a></li>
<li class="il3"><a href="#n575">Начальник служби пально-мастильних матеріалів бригади</a></li>
<li class="il3"><a href="#n584">Начальник продовольчої служби бригади</a></li>
<li class="il3"><a href="#n594">Начальник речової служби бригади</a></li>
<li class="il3"><a href="#n605">Помічник командира бригади з правової роботи (юрисконсульт бригади)</a></li>
<li class="il3"><a href="#n628">Командир батальйону (корабля 3 рангу)</a></li>
<li class="il3"><a href="#n2592">Головний сержант (головний старшина) батальйону (дивізіону, ескадрильї, корабля 2 рангу, бойової частини корабля 1 рангу)</a></li>
<li class="il3"><a href="#n648">Начальник штабу батальйону</a></li>
<li class="il3"><a href="#n664">Заступник командира батальйону</a></li>
<li class="il3"><a href="#n679">Заступник командира батальйону (корабля 3 рангу) з морально-психологічного забезпечення</a></li>
<li class="il3"><a href="#n707">Заступник командира батальйону з озброєння (технічної частини) *</a></li>
<li class="il3"><a href="#n2643">Начальник медичного пункту бригади (полку, окремого батальйону, батальйону)</a></li>
<li class="il3"><a href="#n2676">Начальник медичної служби батальйону (дивізіону, окремої роти) - фельдшер</a></li>
<li class="il3"><a href="#n724">Командир роти (корабля 4 рангу)</a></li>
<li class="il3"><a href="#n2711">Головний сержант роти (батареї)</a></li>
<li class="il3"><a href="#n759">Заступник командира роти</a></li>
<li class="il3"><a href="#n776">Заступник командира роти з морально-психологічного забезпечення</a></li>
<li class="il3"><a href="#n801">Заступник командира роти з озброєння (технічної частини, старший технік) *</a></li>
<li class="il3"><a href="#n2766">Сержант-інструктор (старшина-інструктор) навчальної роти (навчальної батареї)</a></li>
<li class="il3"><a href="#n2801">Інструктор із тактичної медицини роти (батареї)</a></li>
<li class="il3"><a href="#n819">Командир взводу (групи, башти)</a></li>
<li class="il3"><a href="#n840">Сержант із матеріального забезпечення роти (батареї), старшина роти (батареї)</a></li>
<li class="il3"><a href="#n871">Головний сержант взводу (обслуги, заступник командира взводу)</a></li>
<li class="il3"><a href="#n2875">Інструктор (старший інструктор, сержант-інструктор) навчального взводу</a></li>
<li class="il3"><a href="#n888">Командир відділення</a></li>
<li class="il3"><a href="#n906">Загальні обов’язки військовослужбовців рядового складу</a></li>
<li class="il1"><a href="#n927">ЧАСТИНА 2. ВНУТРІШНІЙ ПОРЯДОК</a></li>
<li class="il2"><a href="#n928">Загальні положення</a></li>
<li class="il2"><a href="#n938">Розділ 4. Розміщення військовослужбовців</a></li>
<li class="il3"><a href="#n939">Загальні положення</a></li>
<li class="il3"><a href="#n1009">Утримання приміщень</a></li>
<li class="il3"><a href="#n1039">Опалення приміщень</a></li>
<li class="il3"><a href="#n1049">Провітрювання приміщень</a></li>
<li class="il3"><a href="#n1053">Освітлення приміщень</a></li>
<li class="il3"><a href="#n1058">Розміщення у населених пунктах</a></li>
<li class="il3"><a href="#n1073">Пожежна безпека</a></li>
<li class="il3"><a href="#n1101">Природокористування та охорона довкілля</a></li>
<li class="il2"><a href="#n1107">Розділ 5. Розподіл часу і повсякденний порядок</a></li>
<li class="il3"><a href="#n1108">Загальні положення</a></li>
<li class="il3"><a href="#n1129">Підйом, ранковий огляд і вечірня повірка</a></li>
<li class="il3"><a href="#n1148">Навчальні заняття</a></li>
<li class="il3"><a href="#n1156">Сніданок, обід і вечеря</a></li>
<li class="il3"><a href="#n1166">Звільнення з розташування військової частини</a></li>
<li class="il3"><a href="#n1182">Відрядження, відправлення і прямування підрозділів (команд)</a></li>
<li class="il3"><a href="#n1201">Відвідування військовослужбовців</a></li>
<li class="il3"><a href="#n1207">Прийом поповнення, яке прибуло до військової частини</a></li>
<li class="il2"><a href="#n1211">Розділ 6. Збереження і зміцнення здоров’я військовослужбовців</a></li>
<li class="il3"><a href="#n1212">Загальні положення</a></li>
<li class="il3"><a href="#n1218">Створення здорових умов служби і побуту військовослужбовців</a></li>
<li class="il3"><a href="#n1226">Загартування і фізичний розвиток військовослужбовців</a></li>
<li class="il3"><a href="#n1239">Санітарно-гігієнічні і протиепідемічні заходи</a></li>
<li class="il3"><a href="#n1257">Лікувально-профілактичні заходи</a></li>
<li class="il3"><a href="#n1307">Лазно-пральне обслуговування</a></li>
<li class="il2"><a href="#n1320">Розділ 7. Добовий наряд</a></li>
<li class="il3"><a href="#n1321">Загальні положення</a></li>
<li class="il3"><a href="#n1350">Черговий підрозділ</a></li>
<li class="il3"><a href="#n1356">Наряд на роботи</a></li>
<li class="il3"><a href="#n1361">Порядок призначення нарядів та звітність щодо них</a></li>
<li class="il3"><a href="#n1369">Підготовка добового наряду</a></li>
<li class="il3"><a href="#n1385">Розвід добового наряду</a></li>
<li class="il3"><a href="#n1390">Обов’язки військовослужбовців добового наряду Загальні положення</a></li>
<li class="il3"><a href="#n1403">Черговий частини</a></li>
<li class="il3"><a href="#n1442">Помічник чергового частини</a></li>
<li class="il3"><a href="#n1446">Черговий контрольно-пропускного пункту</a></li>
<li class="il3"><a href="#n1460">Помічник чергового контрольно-пропускного пункту</a></li>
<li class="il3"><a href="#n1470">Черговий батальйону (підрозділів забезпечення військової частини)</a></li>
<li class="il3"><a href="#n1476">Черговий роти</a></li>
<li class="il3"><a href="#n1507">Днювальний роти</a></li>
<li class="il3"><a href="#n1521">Черговий їдальні</a></li>
<li class="il3"><a href="#n1546">Черговий фельдшер (санітарний інструктор) медичного пункту</a></li>
<li class="il3"><a href="#n1563">Днювальний медичного пункту</a></li>
<li class="il3"><a href="#n1570">Черговий штабу частини</a></li>
<li class="il3"><a href="#n1588">Пожежний наряд</a></li>
<li class="il3"><a href="#n1599">Черговий сигналіст-барабанщик</a></li>
<li class="il2"><a href="#n1602">Розділ 8. Підйом за бойовою тривогою і збір</a></li>
<li class="il1"><a href="#n1623">ЧАСТИНА 3. БОЙОВЕ ЧЕРГУВАННЯ, ОСОБЛИВОСТІ ВНУТРІШНЬОЇ СЛУЖБИ В ПАРКАХ, ПІД ЧАС РОЗТАШУВАННЯ ВІЙСЬК НА ПОЛІГОНАХ ТА ЇХ ПЕРЕВЕЗЕННЯ</a></li>
<li class="il2"><a href="#n1624">Розділ 9. Бойове чергування</a></li>
<li class="il2"><a href="#n1653">Розділ 10. Внутрішня служба в парках</a></li>
<li class="il3"><a href="#n1654">Загальні положення</a></li>
<li class="il3"><a href="#n1694">Черговий парку</a></li>
<li class="il3"><a href="#n1727">Днювальний парку</a></li>
<li class="il3"><a href="#n1738">Механік-водій (водій) чергового тягача</a></li>
<li class="il2"><a href="#n1746">Розділ 11. Особливості внутрішньої служби під час розташування військ на полігонах (у таборах)</a></li>
<li class="il3"><a href="#n1747">Загальні положення</a></li>
<li class="il3"><a href="#n1768">Розташування військової частини табором (у наметах)</a></li>
<li class="il3"><a href="#n1781">Виклик чергових на лінію</a></li>
<li class="il2"><a href="#n1792">Розділ 12. Особливості внутрішньої служби під час перевезення військ</a></li>
<li class="il3"><a href="#n1793">Загальні положення</a></li>
<li class="il3"><a href="#n1826">Начальник військового ешелону (команди)</a></li>
<li class="il3"><a href="#n1855">Заступник начальника військового ешелону з бойового забезпечення</a></li>
<li class="il3"><a href="#n1867">Заступник начальника військового ешелону з виховної роботи</a></li>
<li class="il3"><a href="#n1877">Заступник начальника військового ешелону з постачання</a></li>
<li class="il3"><a href="#n1887">Командир роти</a></li>
<li class="il3"><a href="#n1896">Старший вагона (корабельного приміщення) з людьми</a></li>
<li class="il3"><a href="#n1909">Черговий військового ешелону</a></li>
<li class="il3"><a href="#n1919">Черговий роти</a></li>
<li class="il3"><a href="#n1922">Днювальні вагона (корабельного приміщення) з людьми, салону літального апарата</a></li>
<li class="il1"><a href="#n1935">Додаток 1. ПОЛОЖЕННЯ про порядок складання Військової присяги</a></li>
<li class="il1"><a href="#n1957">Додаток 2. ПОЛОЖЕННЯ про порядок вручення бойових прапорів військовим частинам Збройних Сил України, їх зберігання та утримання</a></li>
<li class="il2"><a href="#n1959">Загальна частина</a></li>
<li class="il2"><a href="#n1964">Порядок вручення Бойового Прапора військовій частині</a></li>
<li class="il2"><a href="#n1986">Порядок зберігання та тримання Бойового Прапора</a></li>
<li class="il2"><a href="#n2008">Здавання, заміна і ремонт Бойового Прапора</a></li>
<li class="il2"><a href="#n2020">Порядок передачі бойових прапорів і почесних назв під час переформування військових частин</a></li>
<li class="il1"><a href="#n2034">Додаток 4. ПОРЯДОК розподілу поповнення, яке прибуло до військової частини</a></li>
<li class="il1"><a href="#n2045">Додаток 5. ПОРЯДОК вручення особовому складові озброєння, бойової та іншої техніки</a></li>
<li class="il1"><a href="#n2065">Додаток 6. ПОРЯДОК проведення опитування військовослужбовців</a></li>
<li class="il1"><a href="#n2078">Додаток 7. ОБЛАДНАННЯ приміщень (місць) для несення служби добовим нарядом</a></li>
<li class="il1"><a href="#n2173">Додаток 8. ЛИСТОК НАРЯДІВ</a></li>
<li class="il1"><a href="#n2176">Додаток 9. КНИГА прийняття та здавання чергування</a></li>
<li class="il1"><a href="#n2184">Додаток 10. КНИГА видачі зброї та боєприпасів ___ роти</a></li>
<li class="il1"><a href="#n2192">Додаток 11. КНИГА огляду (перевірки) озброєння, техніки та боєприпасів</a></li>
<li class="il1"><a href="#n2202">Додаток 12. ЗАПИСКА ПРО ЗВІЛЬНЕННЯ</a></li>
<li class="il1"><a href="#n2204">Додаток 13. КНИГА ОБЛІКУ ЗВІЛЬНЕНИХ</a></li>
<li class="il1"><a href="#n2206">Додаток 14. КНИГА запису хворих</a></li>
<li class="il1"><a href="#n2208">Додаток 15. КНИГА запису відвідувачів</a></li>
<li class="il1"><a href="#n2210">Додаток 16. ПЕРЕЛІК написів на дверях приміщень, біля входів до будинків та опис їх оформлення</a></li>
<li class="il1"><a href="#n2212">Додаток 17. ОПИС нагрудних знаків (нарукавних пов’язок) для чергових</a></li>
<li class="il1"><a href="#n2220">Додаток 18. ПРАВИЛА розбивки табору</a></li>
<li class="il1"><a href="#n2257">Додаток 19. ВИМОГИ пожежної безпеки</a></li>
<li class="il2"><a href="#n2259">Загальні протипожежні заходи у військових частинах і підрозділах</a></li>
<li class="il2"><a href="#n2292">Особливі протипожежні вимоги в парках та ангарах</a></li>
<li class="il2"><a href="#n2307">На пунктах заправлення пальним</a></li>
<li class="il2"><a href="#n2318">У майстернях</a></li>
<li class="il2"><a href="#n2326">У складах (сховищах)</a></li>
<li class="il2"><a href="#n2342">Заходи пожежної безпеки у разі встановлення пічного опалення</a></li>
<li class="il1"><a href="#n3128">Додаток 20. ПОРЯДОК зарахування військовослужбовців Збройних Сил України до списків особового складу військових частин навічно</a></li>
<li class="il2"><a href="#n3130">Загальні питання</a></li>
<li class="il2"><a href="#n3137">Книга пам’яті військової частини</a></li>
<li class="il2"><a href="#n3147">Вшанування військовослужбовців, зарахованих до списків особового складу військових частин навічно</a></li>
</ul>
<div class="law">
<p class="rvps7"><img alt="Герб України" src="https://zakonst.rada.gov.ua/images/gerb.gif"/></p>
<p class="rvps17"><span class="rvts78">ЗАКОН УКРАЇНИ</span></p>
<p class="rvps6"><span class="rvts23">Про Статут внутрішньої служби Збройних Сил України</span></p>
<p class="rvps7"><em><span class="rvts44">(Відомості Верховної Ради України (ВВР), 1999, № 22-23, ст.194)</span></em></p>
<p class="s">Із змінами, внесеними згідно із Законами<br/>
<a href="https://zakon.rada.gov.ua/laws/show/2171-14">№ 2171-III від 21.12.2000</a>, ВВР, 2001, № 9, ст.38<br/>
<a href="https://zakon.rada.gov.ua/laws/show/662-15">№ 662-IV від 03.04.2003</a>, ВВР, 2003, № 27, ст.209 - набуває чинності 01.08.2003 року<br/>
<a href="https://zakon.rada.gov.ua/laws/show/744-15">№ 744-IV від 15.05.2003</a>, ВВР, 2003, № 29, ст.234<br/>
<a href="https://zakon.rada.gov.ua/laws/show/1420-15">№ 1420-IV від 03.02.2004</a>, ВВР, 2005, № 3, ст.76<br/>
<a href="https://zakon.rada.gov.ua/laws/show/1865-15">№ 1865-IV від 24.06.2004</a>, ВВР, 2004, № 45, ст.503<br/>
<a href="https://zakon.rada.gov.ua/laws/show/1414-17">№ 1414-VI від 02.06.2009</a>, ВВР, 2009, № 41, ст.600<br/>
<a href="https://zakon.rada.gov.ua/laws/show/1900-17">№ 1900-VI від 16.02.2010</a>, ВВР, 2010, № 19, ст.151<br/>
<a href="https://zakon.rada.gov.ua/laws/show/4652-17">№ 4652-VI від 13.04.2012</a>, ВВР, 2013, № 21, ст.208<br/>
<a href="https://zakon.rada.gov.ua/laws/show/4711-17">№ 4711-VI від 17.05.2012</a>, ВВР, 2013, № 14, ст.89<br/>
<a href="https://zakon.rada.gov.ua/laws/show/5288-17">№ 5288-VI від 18.09.2012</a>, ВВР, 2013, № 37, ст.490<br/>
<a href="https://zakon.rada.gov.ua/laws/show/5404-17">№ 5404-VI від 02.10.2012</a>, ВВР, 2013, № 41, ст.550<br/>
<a href="https://zakon.rada.gov.ua/laws/show/245-18">№ 245-VII від 16.05.2013</a>, ВВР, 2014, № 12, ст.178<br/>
<a href="https://zakon.rada.gov.ua/laws/show/877-18">№ 877-VII від 13.03.2014</a>, ВВР, 2014, № 15, ст.326<br/>
<a href="https://zakon.rada.gov.ua/laws/show/1194-18">№ 1194-VII від 09.04.2014</a>, ВВР, 2014, № 25, ст.890<br/>
<a href="https://zakon.rada.gov.ua/laws/show/158-19">№ 158-VIII від 05.02.2015</a>, ВВР, 2015, № 13, ст.92<br/>
<a href="https://zakon.rada.gov.ua/laws/show/517-19">№ 517-VIII від 16.06.2015</a>, ВВР, 2015, № 32, ст.306<br/>
<a href="https://zakon.rada.gov.ua/laws/show/568-19">№ 568-VIII від 01.07.2015</a>, ВВР, 2015, № 33, ст.326<br/>
<a href="https://zakon.rada.gov.ua/laws/show/716-19">№ 716-VIII від 06.10.2015</a>, ВВР, 2015, № 47, ст.436<br/>
<a href="https://zakon.rada.gov.ua/laws/show/901-19">№ 901-VIII від 23.12.2015</a>, ВВР, 2016, № 4, ст.44<br/>
<a href="https://zakon.rada.gov.ua/laws/show/1952-19">№ 1952-VIII від 16.03.2017</a>, ВВР, 2017, № 17, ст.205<br/>
<a href="https://zakon.rada.gov.ua/laws/show/2049-19">№ 2049-VIII від 18.05.2017</a>, ВВР, 2017, № 26, ст.295<br/>
<a href="https://zakon.rada.gov.ua/laws/show/2181-19">№ 2181-VIII від 07.11.2017</a>, ВВР, 2017, № 51-52, ст.446<br/>
<a href="https://zakon.rada.gov.ua/laws/show/2397-19">№ 2397-VIII від 05.04.2018</a>, ВВР, 2018, № 27, ст.221<br/>
<a href="https://zakon.rada.gov.ua/laws/show/2523-19">№ 2523-VIII від 06.09.2018</a>, ВВР, 2018, № 44, ст.353<br/>
<a href="https://zakon.rada.gov.ua/laws/show/2587-19">№ 2587-VIII від 04.10.2018</a>, ВВР, 2018, № 44, ст.357<br/>
<a href="https://zakon.rada.gov.ua/laws/show/205-20#n11">№ 205-IX від 17.10.2019</a>, ВВР, 2020, № 3, ст.24<br/>
<a href="https://zakon.rada.gov.ua/laws/show/524-20#n300">№ 524-IX від 04.03.2020</a>, ВВР, 2020, № 38, ст.279<br/>
№ 680-IX від 04.06.2020, ВВР, 2020, № 46, ст.392<br/>
<a href="https://zakon.rada.gov.ua/laws/show/720-20#n221">№ 720-IX від 17.06.2020</a>, ВВР, 2020, № 47, ст.408<br/>
<a href="https://zakon.rada.gov.ua/laws/show/1357-20#n114">№ 1357-IX від 30.03.2021</a></p>
<p>Верховна Рада України <span class="rvts52">постановляє</span>:</p>
<p>1. Затвердити <a href="#n11">Статут внутрішньої служби Збройних Сил України</a> (додається).</p>
<p>2. Цей Закон набирає чинності з дня його опублікування.</p>
<div class="rvps8"><a id="n9"></a>
<table width="100%" border="0" cellpadding="0" cellspacing="0">
<tr valign="top">
<td width="30%">
<p class="rvps4"><span class="rvts44">Президент України</span></p>
</td>
<td width="70%">
<p class="rvps15"><span class="rvts44">Л. КУЧМА</span></p>
</td>
</tr>
<tr valign="top">
<td>
<p class="rvps4"><span class="rvts44">м. Київ</span><br/>
<span class="rvts44">24 березня 1999 року</span><br/>
<span class="rvts44">№ 548-XIV</span></p>
</td>
<td>
<p class="rvps15"><span class="rvts44"><br/></span></p>
</td>
</tr>
</table>
</div>
<p class="rvps8 c1"><a id="n2355"></a></p>
<hr/>
</div>



<p class="approved">ЗАТВЕРДЖЕНО<br/>
Законом України<br/>
від 24 березня 1999 року № 548-XIV</p>

<h1>СТАТУТ<br/>
ВНУТРІШНЬОЇ СЛУЖБИ<br/>
ЗБРОЙНИХ СИЛ УКРАЇНИ</h1>

<p class="s">У тексті Статуту слова "Товаришу (пане)" та "товаришу (пане)" замінено відповідно словами "Товаришу" та "товаришу" згідно із Законом <a href="https://zakon.rada.gov.ua/laws/show/1420-15">№ 1420-IV від 03.02.2004</a></p>
<p class="s">У тексті Статуту слова "Товаришу" та "товаришу" замінено відповідно словами "Пане (пані)" та "пане (пані)" згідно із Законом <a href="https://zakon.rada.gov.ua/laws/show/2587-19#n7">№ 2587-VIII від 04.10.2018</a></p>
<p class="s">У тексті Статуту слова "строкової служби" в усіх відмінках замінено словами "строкової військової служби" у відповідному відмінку; слова "вечірня перевірка", "спортивна робота", "гуманітарна підготовка", "культурно-освітня" в усіх відмінках замінено словами "вечірня повірка", "спортивно-масова робота", "національно-патріотична підготовка", "культурологічна" у відповідному відмінку; слово "військово-навчальний" в усіх відмінках і числах замінено словами "військовий навчальний" у відповідному відмінку і числі згідно із Законом <a href="https://zakon.rada.gov.ua/laws/show/205-20#n890">№ 205-IX від 17.10.2019</a></p>

<h2 id="n14">ВСТУП</h2>
<p>Цей Статут визначає загальні права та обов’язки військовослужбовців Збройних Сил України і їх взаємовідносини, обов’язки основних посадових осіб бригади (полку, корабля 1 і 2 рангу, окремого батальйону) та її підрозділів, правила внутрішнього порядку у військовій частині та її підрозділах.</p>
<p class="s">Частина перша вступу із змінами, внесеними згідно із Законом <a href="https://zakon.rada.gov.ua/laws/show/205-20#n8">№ 205-IX від 17.10.2019</a></p>
<p>Статутом керуються всі військові частини, кораблі, управління, штаби, організації, установи і військові навчальні заклади Збройних Сил України (далі - військові частини).</p>
<p>Обов’язки посадових осіб, не зазначені в цьому Статуті, визначаються відповідними порадниками та положеннями.</p>
<p>Дія Статуту поширюється на військовослужбовців Служби зовнішньої розвідки України, Служби безпеки України, Державної служби спеціального зв’язку та захисту інформації України, Національної гвардії України, Державної прикордонної служби України, Державної спеціальної служби транспорту, Управління державної охорони України, інших утворених відповідно до законів України військових формувань, органів спеціального призначення з правоохоронними функціями.</p>
<p class="s">Частина четверта вступу із змінами, внесеними згідно із Законами <a href="https://zakon.rada.gov.ua/laws/show/2171-14">№ 2171-III від 21.12.2000</a>, <a href="https://zakon.rada.gov.ua/laws/show/662-15">№ 662-IV від 03.04.2003</a>, <a href="https://zakon.rada.gov.ua/laws/show/1414-17">№ 1414-VI від 02.06.2009</a>, <a href="https://zakon.rada.gov.ua/laws/show/5404-17#n71">№ 5404-VI від 02.10.2012</a>, <a href="https://zakon.rada.gov.ua/laws/show/877-18#n12">№ 877-VII від 13.03.2014</a>, <a href="https://zakon.rada.gov.ua/laws/show/1194-18#n344">№ 1194-VII від 09.04.2014</a>; в редакції Закону <a href="https://zakon.rada.gov.ua/laws/show/205-20#n9">№ 205-IX від 17.10.2019</a></p>
<p>Положення Статуту поширюються на військовозобов’язаних та резервістів під час проходження ними зборів.</p>
<p class="s">Вступ доповнено частиною п’ятою згідно із Законом <a href="https://zakon.rada.gov.ua/laws/show/205-20#n11">№ 205-IX від 17.10.2019</a></p>

<h2 id="n20">ВІЙСЬКОВА ПРИСЯГА</h2>
<p>Я, (прізвище, ім’я та по батькові), вступаю на військову службу і урочисто присягаю Українському народові завжди бути йому вірним і відданим, обороняти Україну, захищати її суверенітет, територіальну цілісність і недоторканність, сумлінно і чесно виконувати військовий обов’язок, накази командирів, неухильно додержуватися <a href="https://zakon.rada.gov.ua/laws/show/254%D0%BA/96-%D0%B2%D1%80">Конституції України</a> та законів України, зберігати державну таємницю.</p>
<p class="s">Частина перша із змінами внесеними згідно із Законом <a href="https://zakon.rada.gov.ua/laws/show/1420-15">№ 1420-IV від 03.02.2004</a></p>
<p>Присягаю виконувати свої обов’язки в інтересах співвітчизників.</p>
<p>Присягаю ніколи не зрадити Українському народові!</p>

<h2 id="n25">ЗОБОВ’ЯЗАННЯ ІНОЗЕМЦЯ ТА ОСОБИ БЕЗ ГРОМАДЯНСТВА</h2>
<p>Я, (прізвище, ім’я), вступаю на військову службу до Збройних Сил України і зобов’язуюся захищати Українську державу, її незалежність та територіальну цілісність.</p>
<p>Я буду сумлінно і чесно виконувати обов’язки військової служби, накази командирів, неухильно додержуватися <a href="https://zakon.rada.gov.ua/laws/show/254%D0%BA/96-%D0%B2%D1%80">Конституції України</a> і законів України, зберігати військову таємницю, а під час виконання завдань і наказів в умовах воєнного стану або бойових чи воєнних дій - діяти відповідно до загальновизнаних принципів та норм міжнародного гуманітарного права.</p>
<p class="s">Статут доповнено новим розділом згідно із Законом <a href="https://zakon.rada.gov.ua/laws/show/716-19#n26">№ 716-VIII від 06.10.2015</a></p>

<h2 id="n29">БОЙОВИЙ ПРАПОР ВІЙСЬКОВОЇ ЧАСТИНИ</h2>
<p>1. Бойовий Прапор військової частини Збройних Сил України є символом честі, доблесті, слави і зобов’язує кожного військовослужбовця Збройних Сил України віддано служити Українському народові, мужньо, вміло і непохитно боронити Українську державу, не шкодуючи свого життя.</p>
<p>2. Бойовий Прапор військової частини є почесним знаком, що визначає особливості її бойового призначення, історії та заслуг і свідчить про належність військової частини до Збройних Сил України.</p>
<p>3. Бойовий Прапор після сформування військової частини вручається їй від імені Президента України представником, призначеним Міністром оборони України.</p>
<p>4. Бойовий Прапор закріплюється за військовою частиною на весь час незалежно від зміни її найменування і номера. Зміни найменування військової частини вносяться до Грамоти Президента України, що видається під час вручення Бойового Прапора.</p>
<p>5. Бойовий Прапор завжди знаходиться зі своєю військовою частиною, а на полі бою - в районі бойових дій, в яких частина бере участь.</p>
<p>6. У разі втрати Бойового Прапора командир військової частини і військовослужбовці, що є безпосередніми винуватцями цього, несуть відповідальність згідно із законом.</p>

<h2 id="n36">ЗАГАЛЬНІ ПОЛОЖЕННЯ</h2>
<p>1. Збройні Сили України - військове формування, на яке відповідно до <a href="https://zakon.rada.gov.ua/laws/show/254%D0%BA/96-%D0%B2%D1%80">Конституції України</a> покладаються оборона України, захист її суверенітету, територіальної цілісності та недоторканності.</p>
<p class="s">Стаття 1 в редакції Закону <a href="https://zakon.rada.gov.ua/laws/show/1420-15">№ 1420-IV від 03.02.2004</a></p>
<p>2. Захист Вітчизни, незалежності та територіальної цілісності України, шанування її державних символів є обов’язком громадян України.</p>
<p class="s">Стаття 2 в редакції Закону <a href="https://zakon.rada.gov.ua/laws/show/1420-15">№ 1420-IV від 03.02.2004</a></p>
<p>3. Військова служба у Збройних Силах України та інших військових формуваннях, утворених відповідно до законів України, є державною службою особливого характеру, яка полягає у професійній діяльності придатних до неї за станом здоров’я і віком осіб (за винятком випадків, визначених законом), пов’язаній із захистом України.</p>
<p class="s">Частина перша статті 3 із змінами, внесеними згідно із Законом <a href="https://zakon.rada.gov.ua/laws/show/2397-19#n18">№ 2397-VIII від 05.04.2018</a></p>
<p>Порядок проходження військової служби, права та обов’язки військовослужбовців визначаються законами України, положеннями про проходження військової служби відповідними категоріями військовослужбовців, що затверджуються Президентом України, та іншими нормативно-правовими актами.</p>
<p class="s">Стаття 3 в редакції Законів <a href="https://zakon.rada.gov.ua/laws/show/1420-15">№ 1420-IV від 03.02.2004</a>, <a href="https://zakon.rada.gov.ua/laws/show/716-19#n30">№ 716-VIII від 06.10.2015</a></p>
<p>4. Повсякденне життя і службова діяльність військовослужбовців регулюються <a href="https://zakon.rada.gov.ua/laws/show/254%D0%BA/96-%D0%B2%D1%80">Конституцією України</a>, законами України, цим Статутом та іншими нормативно-правовими актами.</p>
<p class="s">Стаття 4 в редакції Закону <a href="https://zakon.rada.gov.ua/laws/show/1420-15">№ 1420-IV від 03.02.2004</a></p>
<p>5. Внутрішня служба - це система заходів, що вживаються для організації повсякденного життя і діяльності військової частини, підрозділів та військовослужбовців згідно з цим Статутом та іншими нормативно-правовими актами.</p>
<p>6. Внутрішня служба здійснюється з метою підтримання у військовій частині порядку та військової дисципліни, належного морально-психологічного стану, які забезпечують постійну бойову готовність та якісне навчання особового складу, збереження здоров’я військовослужбовців, організоване виконання інших завдань.</p>
<p>Вимоги цього Статуту зобов’язаний знати й сумлінно виконувати кожен військовослужбовець.</p>
<p>7. Внутрішньою службою у військових частинах та підрозділах керують їх командири. У разі розташування в одному приміщенні кількох підрозділів, командири яких не мають спільного безпосереднього начальника, керівництво внутрішньою службою наказом командира військової частини покладається на командира одного з цих підрозділів. Безпосереднім організатором внутрішньої служби у військовій частині є начальник штабу, а в роті - головний сержант роти.</p>
<p class="s">Стаття 7 із змінами, внесеними згідно із Законом <a href="https://zakon.rada.gov.ua/laws/show/205-20#n13">№ 205-IX від 17.10.2019</a></p>
<p>8. Відповідальність за стан внутрішньої служби у військових частинах покладається на всіх прямих начальників, які повинні подавати допомогу підпорядкованим військовим частинам і підрозділам в організації та забезпеченні виконання вимог внутрішньої служби і систематично перевіряти її стан.</p>

<h2 id="n52">ЧАСТИНА I<br/>
ВІЙСЬКОВОСЛУЖБОВЦІ ТА ВІДНОСИНИ МІЖ НИМИ</h2>

<h3 id="n53">Розділ 1. Обов’язки, права та відповідальність військовослужбовців</h3>
<p class="s">Назва розділу 1 в редакції Закону <a href="https://zakon.rada.gov.ua/laws/show/716-19#n33">№ 716-VIII від 06.10.2015</a></p>
<h4 id="n55">Загальні положення</h4>
<p>9. Військовослужбовці Збройних Сил України мають права і свободи з урахуванням особливостей, що визначаються <a href="https://zakon.rada.gov.ua/laws/show/254%D0%BA/96-%D0%B2%D1%80">Конституцією України</a>, законами України з військових питань, статутами Збройних Сил України та іншими нормативно-правовими актами.</p>
<p class="s">Стаття 9 із змінами, внесеними згідно із Законом <a href="https://zakon.rada.gov.ua/laws/show/1420-15">№ 1420-IV від 03.02.2004</a>; в редакції Закону <a href="https://zakon.rada.gov.ua/laws/show/716-19#n33">№ 716-VIII від 06.10.2015</a></p>
<p>10. Кожний військовослужбовець має військове звання відповідно до Закону України "Про військовий обов’язок і військову службу". Військові звання поділяються на армійські та корабельні згідно із <a href="https://zakon.rada.gov.ua/laws/show/2232-12#n94">частиною другою</a> статті 5 Закону України "Про військовий обов’язок і військову службу".</p>
<p class="s">Стаття 10 в редакції Закону <a href="https://zakon.rada.gov.ua/laws/show/205-20#n14">№ 205-IX від 17.10.2019</a></p>
<h4 id="n59">Загальні обов’язки військовослужбовців</h4>
<p>11. Необхідність виконання завдань оборони України, захисту її суверенітету, територіальної цілісності та недоторканності, а також завдань, визначених міжнародними зобов’язаннями України покладає на військовослужбовців такі обов’язки:</p>
<p class="s">Абзац перший статті 11 із змінами, внесеними згідно із Законом <a href="https://zakon.rada.gov.ua/laws/show/1420-15">№ 1420-IV від 03.02.2004</a></p>
<p>свято і непорушно додержуватися <a href="https://zakon.rada.gov.ua/laws/show/254%D0%BA/96-%D0%B2%D1%80">Конституції України</a> та законів України, Військової присяги, віддано служити Українському народові, сумлінно і чесно виконувати військовий обов’язок;</p>
<p>бути хоробрим, ініціативним і дисциплінованим;</p>
<p>беззастережно виконувати накази командирів (начальників) і захищати їх у бою, як святиню оберігати Бойовий Прапор своєї частини;</p>
<p>постійно підвищувати рівень військових професійних знань, вдосконалювати свою виучку і майстерність, знати та виконувати свої обов’язки та додержуватися вимог статутів Збройних Сил України;</p>
<p>знати й утримувати в готовності до застосування закріплене озброєння, бойову та іншу техніку, берегти державне майно;</p>
<p>дорожити бойовою славою Збройних Сил України та своєї військової частини, честю і гідністю військовослужбовця Збройних Сил України;</p>
<p>поважати бойові та військові традиції, допомагати іншим військовослужбовцям, що перебувають у небезпеці, стримувати їх від вчинення протиправних дій, поважати честь і гідність кожної людини;</p>
<p>бути пильним, суворо зберігати державну таємницю;</p>
<p class="s">Абзац дев’ятий статті 11 із змінами, внесеними згідно із Законом <a href="https://zakon.rada.gov.ua/laws/show/1420-15">№ 1420-IV від 03.02.2004</a></p>
<p>вести бойові дії ініціативно, наполегливо, до повного виконання поставленого завдання;</p>
<p>виявляти повагу до командирів (начальників) і старших за військовим званням, сприяти їм у підтриманні порядку і дисципліни;</p>
<p>додержуватися правил військового вітання, ввічливості й поведінки військовослужбовців, завжди бути одягненим за формою, чисто й охайно.</p>
<p>12. Про все, що сталося з військовослужбовцем і стосується виконання ним службових обов’язків, та про зроблені йому зауваження військовослужбовець зобов’язаний доповідати своєму безпосередньому начальникові.</p>
<p>13. Військовослужбовець зобов’язаний додержуватися вимог безпеки, вживати заходів до запобігання захворюванню, травматизму, повсякденно підвищувати фізичну загартованість і тренованість, утримуватися від шкідливих для здоров’я звичок.</p>
<p>14. Із службових та особистих питань військовослужбовець повинен звертатися до свого безпосереднього начальника, а якщо він не може їх вирішити - до наступного прямого начальника.</p>
<p class="s">Стаття 14 в редакції Закону <a href="https://zakon.rada.gov.ua/laws/show/1420-15">№ 1420-IV від 03.02.2004</a></p>
<p>15. Військовослужбовець зобов’язаний знати і неухильно додержуватися прийнятих Україною норм міжнародного гуманітарного права.</p>
<p>16. Кожний військовослужбовець зобов’язаний виконувати службові обов’язки, що визначають обсяг виконання завдань, доручених йому за посадою. Ці обов’язки визначаються статутами Збройних Сил України, а також відповідними посібниками, порадниками, положеннями, інструкціями.</p>
<p>17. На військовослужбовців під час перебування на бойовому чергуванні, у внутрішньому і гарнізонному наряді, а також під час виконання інших завдань покладаються спеціальні обов’язки. Ці обов’язки та порядок їх виконання визначаються законами і статутами Збройних Сил України, а також іншими нормативно-правовими актами, що приймаються на основі законів і статутів Збройних Сил України.</p>
<h4 id="n81">Права військовослужбовців</h4>
<p>18. Військовослужбовці перебувають під захистом держави і мають усю повноту прав і свобод, закріплених <a href="https://zakon.rada.gov.ua/laws/show/254%D0%BA/96-%D0%B2%D1%80">Конституцією України</a>.</p>
<p>19. Держава гарантує військовослужбовцям та членам їх сімей соціальний і правовий захист відповідно до законів та прийнятих відповідно до них нормативно-правових актів.</p>
<p class="s">Стаття 19 із змінами, внесеними згідно із Законом <a href="https://zakon.rada.gov.ua/laws/show/1420-15">№ 1420-IV від 03.02.2004</a></p>
<p>20. Військовослужбовці під час виконання службових обов’язків мають право застосовувати заходи фізичного впливу, а також носити, зберігати та застосовувати спеціальні засоби, зброю в порядку, встановленому законодавством.</p>
<p class="s">Стаття 20 в редакції Закону <a href="https://zakon.rada.gov.ua/laws/show/1420-15">№ 1420-IV від 03.02.2004</a></p>
<p>21. Застосування заходів фізичного впливу, спеціальних засобів та зброї допускається, якщо інші заходи виявилися неефективними або якщо через обставини застосування інших заходів є неможливим.</p>
<p class="s">Статтю 21 доповнено частиною першою згідно із Законом <a href="https://zakon.rada.gov.ua/laws/show/1420-15">№ 1420-IV від 03.02.2004</a></p>
<p>Застосуванню зброї, за винятком випадків раптового нападу, нападу із застосуванням бойової техніки, транспортних засобів, літальних апаратів, морських і річкових суден, втечі з-під варти зі зброєю або за допомогою транспортних засобів під час руху, повинно передувати попередження про намір застосовувати зброю і постріл угору.</p>
<p>У разі застосування і використання зброї військовослужбовець зобов’язаний вжити всіх заходів для того, щоб не було завдано шкоди стороннім особам.</p>
<p>22. Військовослужбовці мають право застосовувати спеціальні засоби, засоби фізичного впливу та зброю особисто або у складі підрозділу:</p>
<p class="s">Абзац перший статті 22 із змінами, внесеними згідно із Законом <a href="https://zakon.rada.gov.ua/laws/show/1420-15">№ 1420-IV від 03.02.2004</a></p>
<p>для захисту свого здоров’я і життя, а також здоров’я і життя інших військовослужбовців і цивільних осіб від нападу, якщо іншими способами й засобами захистити їх у даній ситуації неможливо;</p>
<p>для затримання особи, яку застали при вчиненні тяжкого злочину та яка намагається втекти або яка чинить збройний опір, намагається втекти з-під варти, а також для затримання озброєної особи, яка загрожує застосуванням зброї та інших засобів, що становить загрозу для життя і здоров’я військовослужбовця чи інших осіб;</p>
<p>для відбиття нападу на об’єкти, що охороняються військовослужбовцями, а також для звільнення цих об’єктів у разі захоплення;</p>
<p>у разі спроби насильного заволодіння зброєю, бойовою та іншою технікою, якщо іншими способами і засобами неможливо припинити цю спробу.</p>
<p>22<sup>1</sup>. Командир (начальник) в умовах особливого періоду, в тому числі в умовах воєнного стану чи бойовій обстановці, з метою затримання військовослужбовця, який вчиняє діяння, що підпадає під ознаки кримінального правопорушення, пов’язаного з непокорою, опором чи погрозою начальнику, застосуванням насильства, самовільним залишенням бойових позицій та визначених місць дислокації військових частин (підрозділів) у районах виконання бойових завдань, має право особисто застосовувати заходи фізичного впливу без спричинення шкоди здоров’ю військовослужбовця та спеціальні засоби, достатні для припинення протиправних дій.</p>
<p class="s">Частина перша статті 22<sup>1</sup> із змінами, внесеними згідно із Законом <a href="https://zakon.rada.gov.ua/laws/show/720-20#n223">№ 720-IX від 17.06.2020</a></p>
<p>У бойовій обстановці командир (начальник) може застосувати зброю чи віддати підлеглим наказ про її застосування, якщо в інший спосіб неможливо припинити кримінальне правопорушення, при цьому не заподіюючи смерті військовослужбовцю.</p>
<p class="s">Частина друга статті 22<sup>1</sup> із змінами, внесеними згідно із Законом <a href="https://zakon.rada.gov.ua/laws/show/720-20#n224">№ 720-IX від 17.06.2020</a></p>
<p>У разі якщо дозволяють обставини, командир (начальник) перед застосуванням заходів фізичного впливу, спеціальних засобів або зброї повинен голосом чи пострілом угору попередити про це особу, проти якої можуть бути застосовані такі заходи.</p>
<p class="s">Статут доповнено статтею 22<sup>1</sup> згідно із Законом <a href="https://zakon.rada.gov.ua/laws/show/158-19#n72">№ 158-VIII від 05.02.2015</a></p>
<p>23. Посадові особи варти та патруля мають право застосовувати зброю у випадках і в порядку, визначеному <a href="https://zakon.rada.gov.ua/laws/show/550-14">Статутом гарнізонної і вартової служб Збройних Сил України</a>.</p>
<p>24. Про застосування фізичної сили та спеціальних засобів військовослужбовець доповідає своєму безпосередньому командирові (начальникові).</p>
<p>Про поранення або смерть, що сталися внаслідок застосування фізичного впливу і спеціальних засобів, а також про всі випадки застосування зброї військовослужбовець зобов’язаний негайно і письмово повідомити свого командира (начальника), а командир (начальник) військової частини негайно доповідає безпосередньому командирові (начальникові), а також повідомляє відповідного прокурора та начальника органу управління Військової служби правопорядку у Збройних Силах України (далі - Служба правопорядку) в гарнізоні.</p>
<p class="s">Частина друга статті 24 із змінами, внесеними згідно із Законами <a href="https://zakon.rada.gov.ua/laws/show/5288-17#n213">№ 5288-VI від 18.09.2012</a>, <a href="https://zakon.rada.gov.ua/laws/show/205-20#n16">№ 205-IX від 17.10.2019</a></p>
<p>Повідомлення начальника органу управління Служби правопорядку про застосування заходів фізичного впливу, спеціальних засобів та зброї здійснюється в разі їх застосування військовослужбовцями Збройних Сил України.</p>
<p class="s">Стаття 24 в редакції Закону <a href="https://zakon.rada.gov.ua/laws/show/1420-15">№ 1420-IV від 03.02.2004</a></p>
<p>25. Військовослужбовець має право використовувати зброю для подання сигналу тривоги або виклику допомоги.</p>

<h4 id="n108">Відповідальність військовослужбовців</h4>
<p>26. Військовослужбовці залежно від характеру вчиненого правопорушення чи провини несуть дисциплінарну, адміністративну, матеріальну, цивільно-правову та кримінальну відповідальність згідно із законом.</p>
<p class="s">Стаття 26 із змінами, внесеними згідно із Законом <a href="https://zakon.rada.gov.ua/laws/show/1420-15">№ 1420-IV від 03.02.2004</a></p>
<p>27. Військовослужбовці, на яких накладається дисциплінарне стягнення за вчинене правопорушення, не звільняються від матеріальної та цивільно-правової відповідальності за ці правопорушення. За вчинення кримінального правопорушення військовослужбовці притягаються до кримінальної відповідальності на загальних підставах.</p>
<p class="s">Стаття 27 із змінами, внесеними згідно із Законом <a href="https://zakon.rada.gov.ua/laws/show/720-20#n225">№ 720-IX від 17.06.2020</a></p>

<h4 id="n112">Начальники та підлеглі, старші та молодші за військовим званням</h4>
<p>28. Єдиноначальність є одним із принципів будівництва і керівництва Збройними Силами України і полягає в:</p>
<p>наділенні командира (начальника) всією повнотою розпорядчої влади стосовно підлеглих і покладенні на нього персональної відповідальності перед державою за всі сторони життя та діяльності військової частини, підрозділу і кожного військовослужбовця;</p>
<p>наданні командирові (начальникові) права одноособово приймати рішення, віддавати накази;</p>
<p>забезпеченні виконання зазначених рішень (наказів), виходячи із всебічної оцінки обстановки та керуючись вимогами законів і статутів Збройних Сил України.</p>
<p>29. За своїм службовим становищем і військовим званням військовослужбовці можуть бути начальниками або підлеглими стосовно інших військовослужбовців.</p>
<p>30. Начальник має право віддавати підлеглому накази і зобов’язаний перевіряти їх виконання.</p>
<p>Підлеглий зобов’язаний беззастережно виконувати накази начальника, крім випадків віддання явно злочинного наказу, і ставитися до нього з повагою.</p>
<p>31. Начальники, яким військовослужбовці підпорядковані за службою, у тому числі і тимчасово, є прямими начальниками для цих військовослужбовців. Найближчий до підлеглого прямий начальник є безпосереднім начальником.</p>
<p>32. За своїми військовими званнями начальниками є:</p>
<p>військовослужбовці сержантського і старшинського складу - для військовослужбовців рядового складу однієї з ними військової частини;</p>
<p>військовослужбовці молодшого офіцерського складу - для військовослужбовців молодшого сержантського і старшинського складу однієї з ними військової частини та військовослужбовців рядового складу;</p>
<p>майори, капітани 3 рангу, підполковники, капітани 2 рангу - для військовослужбовців рядового, молодшого і старшого сержантського і старшинського складу;</p>
<p>полковники, капітани 1 рангу, бригадні генерали, коммодори, генерал-майори, контр-адмірали, генерал-лейтенанти, віце-адмірали - для військовослужбовців рядового, сержантського і старшинського складу та молодшого офіцерського складу;</p>
<p class="s">Абзац п’ятий статті 32 в редакції Закону <a href="https://zakon.rada.gov.ua/laws/show/680-20#n8">№ 680-IX від 04.06.2020</a></p>
<p>генерали, адмірали - для військовослужбовців рядового, сержантського і старшинського складу, молодшого та старшого офіцерського складу.</p>
<p class="s">Абзац шостий статті 32 із змінами, внесеними згідно із Законом <a href="https://zakon.rada.gov.ua/laws/show/680-20#n10">№ 680-IX від 04.06.2020</a></p>
<p class="s">Стаття 32 із змінами, внесеними згідно із Законами <a href="https://zakon.rada.gov.ua/laws/show/1420-15">№ 1420-IV від 03.02.2004</a>, <a href="https://zakon.rada.gov.ua/laws/show/1952-19#n131">№ 1952-VIII від 16.03.2017</a>; в редакції Закону <a href="https://zakon.rada.gov.ua/laws/show/205-20#n17">№ 205-IX від 17.10.2019</a></p>
<p>33. Військовослужбовці, які за своїм службовим становищем і військовим званням (<a href="#n120">статті 31</a> і <a href="#n121">32</a> цього Статуту) не є стосовно інших військовослужбовців начальниками або підлеглими, можуть бути старшими чи молодшими за військовим званням.</p>
<p>Старші за військовим званням військовослужбовці мають право вимагати від молодших за військовим званням військовослужбовців додержання військової дисципліни, громадського порядку і форми одягу, а також правил поведінки і військового вітання. Молодші за званням військовослужбовці повинні беззастережно виконувати зазначені вимоги старших за військовим званням військовослужбовців.</p>
<p>На військовослужбовців, які відбувають кримінальне покарання у виді арешту на гауптвахті Служби правопорядку, адміністративне стягнення у вигляді арешту з утриманням на гауптвахті, та які утримуються в кімнатах для тимчасово затриманих Служби правопорядку, не поширюється дія <a href="#n131">частини другої</a> цієї статті і <a href="#n121">статті 32</a> цього Статуту. Зазначені військовослужбовці зобов’язані виконувати команди та розпорядження військових службових осіб та військовослужбовців чергових змін Служби правопорядку.</p>
<p class="s">Статтю 33 доповнено частиною згідно із Законом <a href="https://zakon.rada.gov.ua/laws/show/1420-15">№ 1420-IV від 03.02.2004</a>; із змінами, внесеними згідно із Законом <a href="https://zakon.rada.gov.ua/laws/show/205-20#n24">№ 205-IX від 17.10.2019</a></p>
<p>34. У разі спільного виконання службових обов’язків військовослужбовцями, що не підпорядковані один одному, якщо їх службові відносини не визначені командиром (начальником), начальником є старший із них за посадою, а за рівних посад - старший за військовим званням.</p>

<h4 id="n135">Порядок віддання й виконання наказів</h4>
<p>35. Накази віддаються, як правило, в порядку підпорядкованості. За крайньої потреби командир (начальник), старший за службовим становищем, ніж безпосередній начальник, може віддати наказ підлеглому, минаючи його безпосереднього начальника, про що повідомляє безпосереднього начальника підлеглого чи наказує підлеглому особисто доповісти своєму безпосередньому начальникові.</p>
<p>Наказ можна віддавати одному чи групі військовослужбовців усно або письмово, у тому числі з використанням технічних засобів зв’язку.</p>
<p>Наказ повинен бути сформульований чітко і не може допускати подвійного тлумачення.</p>
<p>36. Командир (начальник) відповідає за відданий наказ, його наслідки та відповідність законодавству, а також за невжиття заходів для його виконання, за зловживання, перевищення влади чи службових повноважень.</p>
<p>За віддання і виконання явно злочинного наказу (розпорядження) винні особи притягаються до відповідальності згідно із законом.</p>
<p>37. Військовослужбовець після отримання наказу відповідає: "Слухаюсь" і далі виконує його. Для того, щоб переконатися, чи правильно підлеглий зрозумів відданий наказ, командир (начальник) може зажадати від нього стисло передати зміст наказу. Підлеглий має право звернутися до командира (начальника) з проханням уточнити наказ.</p>
<p>Військовослужбовець зобов’язаний неухильно виконати відданий йому наказ у зазначений термін.</p>
<p>Про виконання або невиконання наказу військовослужбовець зобов’язаний доповісти командирові (начальникові), який віддав наказ, і своєму безпосередньому командирові (начальникові), а також вказати причини невиконання наказу або його несвоєчасного (неповного) виконання. Якщо військовослужбовець розуміє, що він неспроможний виконати наказ своєчасно та у повному обсязі, він про це зобов’язаний доповісти вищезазначеним особам негайно.</p>
<p class="s">Частина третя статті 37 в редакції Закону <a href="https://zakon.rada.gov.ua/laws/show/1420-15">№ 1420-IV від 03.02.2004</a></p>
<p>38. У разі коли військовослужбовець, який виконує наказ, отримав від іншого командира (начальника), старшого за службовим становищем чи військовим званням, новий наказ, що стане перешкодою для виконання попереднього, він доповідає про це командирові (начальникові), який віддав наступний наказ, і після отримання його згоди припиняє виконання попереднього наказу.</p>
<p>Командир (начальник), який віддав наступний наказ, повідомляє про це командира (начальника), який віддав попередній наказ.</p>

<h4 id="n147">Відрекомендування командирам (начальникам) та особам, які прибули для інспектування (перевірки)</h4>
<p>39. Командир військової частини зобов’язаний зустрічати і супроводжувати по розташуванню військової частини Президента України, Голову Верховної Ради України, Прем’єр-міністра України, Міністра оборони України, начальника Генерального штабу - Головнокомандувача Збройних Сил України та заступників Міністра оборони України, усіх прямих начальників, а також осіб, призначених для керівництва інспектуванням (перевіркою) військової частини.</p>
<p class="s">Частина перша статті 39 із змінами, внесеними згідно із Законами <a href="https://zakon.rada.gov.ua/laws/show/1420-15">№ 1420-IV від 03.02.2004</a>, <a href="https://zakon.rada.gov.ua/laws/show/1900-17">№ 1900-VI від 16.02.2010</a></p>
<p>Під час зустрічі цих осіб командир (начальник) військової частини подає команду "Струнко" і рапортує їм. Наприклад: "Пане (пані)* генерал-майоре. Перша механізована бригада - на заняттях (навчанні, обслуговуванні техніки, прийманні їжі, відпочиває). Командир бригади полковник Лісогор".</p>
<p class="s">Частина друга статті 39 в редакції Закону <a href="https://zakon.rada.gov.ua/laws/show/1420-15">№ 1420-IV від 03.02.2004</a>; із змінами, внесеними згідно із Законом <a href="https://zakon.rada.gov.ua/laws/show/205-20#n26">№ 205-IX від 17.10.2019</a></p>
<p class="fn">Для звернення військовослужбовців у Збройних Силах України вживається "пане (пані)". У випадках участі у спільних з іноземними контингентами військових навчаннях, миротворчих та інших подібних операціях, що здійснюються на підставі міжнародних договорів України, звертання до осіб, які входять до складу військових контингентів інших держав, має відповідати статутним правилам цих держав.</p>
<p>Отримавши команду "Вільно", командир (начальник) військової частини повторює її та має бути готовим доповісти за кожний підрозділ бригади і далі діє за розпорядженням особи, що прибула.</p>
<p class="s">Частина третя статті 39 в редакції Закону <a href="https://zakon.rada.gov.ua/laws/show/1420-15">№ 1420-IV від 03.02.2004</a>; із змінами, внесеними згідно із Законом <a href="https://zakon.rada.gov.ua/laws/show/205-20#n27">№ 205-IX від 17.10.2019</a></p>
<p>40. Військовослужбовці самостійно відрекомендовуються своєму безпосередньому начальникові у разі:</p>
<p>призначення на посаду і звільнення з неї;</p>
<p>присвоєння військового звання;</p>
<p>вручення нагороди;</p>
<p>відбуття чи повернення з відрядження, відпустки або лікування.</p>
<p>Відрекомендовуючись своєму безпосередньому начальникові, військовослужбовці називають свою посаду, військове звання, прізвище та причину звертання. Наприклад: "Пане (пані) майоре. Командир Першої механізованої роти капітан Ткаченко. Відрекомендовуюся з нагоди присвоєння мені військового звання капітана".</p>
<p>41. Новопризначені до військової частини військовослужбовці офіцерського складу, військовослужбовці сержантського і старшинського складу, призначені на посади головного сержанта (головного старшини) бригади (полку, корабля 1 рангу), батальйону, головного сержанта роти, відрекомендовуються командирові військової частини та його заступникам, а після направлення до підрозділу - командирові підрозділу та його заступникам.</p>
<p class="s">Частина перша статті 41 в редакції Закону <a href="https://zakon.rada.gov.ua/laws/show/205-20#n28">№ 205-IX від 17.10.2019</a></p>
<p>Командир військової частини відрекомендовує новоприбулих офіцерів офіцерському складові військової частини на найближчій нараді офіцерів чи під час шикування особового складу військової частини.</p>
<p>42. У разі коли особа, призначена для керівництва інспектуванням (перевіркою) військової частини, має військове звання рівне або вище, ніж у командира військової частини, командир частини відрекомендовується прибулому. Якщо прибулий має звання нижче, ніж у командира військової частини, він відрекомендовується цьому командирові.</p>
<p>43. Перед інспектуванням (перевіркою) командир військової частини представляє своїх заступників, начальників родів військ і служб та командирів підрозділів, що підлягають інспектуванню (перевірці), інспектуючим (перевіряючим).</p>
<p>44. Під час відвідування інспектуючими (перевіряючими) підрозділів їх командири доповідають цим особам.</p>
<p>Якщо інспектуючий (перевіряючий) прибуває до підрозділу разом із командиром військової частини, йому доповідають у тому разі, коли він має рівне або вище звання, ніж у командира частини.</p>
<p>45. Якщо для інспектування (перевірки) прибуває старший командир (начальник), йому доповідає командир військової частини (підрозділу), а інспектуючий (перевіряючий) відрекомендовується.</p>
<p>46. Командир військової частини (підрозділу) відрекомендовується лише старшим і рівним за військовим званням військовослужбовцям, які прибули до військової частини (підрозділу) для виконання доручень старших командирів (начальників). В інших випадках прибулі відрекомендовуються командирові військової частини (підрозділу) і інформують про мету свого прибуття.</p>
<p>47. Усі вказівки інспектуючих (перевіряючих) чи військовослужбовців, які виконують службові доручення старших командирів (начальників), передаються для виконання через командира військової частини. Зазначені особи повинні повідомити командира військової частини (підрозділу) про результати інспектування (перевірки) чи виконання даних їм службових доручень.</p>
<p>48. Для проведення опитування військовослужбовців військової частини (підрозділу) інспектуючі (перевіряючі) керуються вказівками <a href="#n2066">додатка 6</a> до цього Статуту.</p>

<h4 id="n171">Про військову ввічливість і поведінку військовослужбовців</h4>
<p>49. Військовослужбовці повинні постійно бути зразком високої культури, скромності й витримки, берегти військову честь, захищати свою й поважати гідність інших людей, зобов’язані завжди пам’ятати, що за їх поведінкою судять не лише про них, а й про Збройні Сили України в цілому.</p>
<p>Усі військовослужбовці повинні під час зустрічі (обгону) вітати один одного, додержуючись правил, визначених Стройовим статутом Збройних Сил України. Військове вітання - це вияв взаємної поваги і згуртованості військовослужбовців.</p>
<p>50. Відносини між військовослужбовцями повинні грунтуватися на взаємній повазі, і у питаннях служби вони звертаються один до одного на "Ви".</p>
<p>Начальники й старші за військовим званням військовослужбовці у питаннях служби до підлеглих і молодших звертаються за військовим званням і прізвищем або тільки за званням, додаючи в останньому випадку перед званням слово "пане (пані)". Наприклад: "Солдат Черняк", "Пане (пані) солдат"; "Сержанте Мішин", "Пане (пані) сержанте"; "Лейтенанте Малишенко", "Пане (пані) лейтенанте".</p>
<p class="s">Частина друга статті 50 із змінами, внесеними згідно із Законом <a href="https://zakon.rada.gov.ua/laws/show/205-20#n31">№ 205-IX від 17.10.2019</a></p>
<p>До курсантів військових навчальних закладів, які не мають військових звань сержантського і старшинського складу, звертаються "Курсанте Стадников", "Пане (пані) курсанте".</p>
<p class="s">Частина третя статті 50 в редакції Закону <a href="https://zakon.rada.gov.ua/laws/show/205-20#n32">№ 205-IX від 17.10.2019</a></p>
<p class="s">Стаття 50 із змінами, внесеними згідно із Законом <a href="https://zakon.rada.gov.ua/laws/show/1952-19#n131">№ 1952-VIII від 16.03.2017</a></p>
<p>51. Військовослужбовці під час звертання до них командира (начальника) або старшого за військовим званням повинні стати у стройове положення.</p>
<p>Підлеглі й молодші за військовим званням звертаються у службових справах до командирів (начальників) і старших за військовим званням, додаючи перед званням слово "Пане (пані)". Наприклад: "Пане (пані) лейтенанте".</p>
<p>52. У разі коли необхідно звернутися до іншого військовослужбовця в присутності командира (начальника) або старшого за військовим званням, слід попросити на це дозволу командира (начальника) або старшого за військовим званням. Наприклад: "Пане (пані) полковнику, дозвольте звернутися до майора Іващенка".</p>
<p>53. У разі звертання один до одного поза строєм, а також у разі віддавання чи отримання наказу військовослужбовці повинні стати у стройове положення, а ті, що знаходяться у головному уборі, прикладають руку до нього.</p>
<p>Доповідаючи чи вислуховуючи рапорт, військовослужбовець прикладає руку до головного убору і опускає її після закінчення доповіді. Якщо перед доповіддю віддавалася команда "Струнко", то доповідач за наступною командою "Вільно" повторює її й опускає руку.</p>
<p>Під час звертання до Міністра оборони України та його заступників, які є цивільними особами, військовослужбовець називає їх посаду, додаючи перед назвою посади слово "Пане (пані)".</p>
<p class="s">Статтю 53 доповнено частиною третьою згідно із Законом <a href="https://zakon.rada.gov.ua/laws/show/205-20#n34">№ 205-IX від 17.10.2019</a></p>
<p>54. У громадських місцях, у міському транспорті та приміських поїздах за відсутності вільних місць військовослужбовець повинен запропонувати своє місце командирові (начальникові) або старшому.</p>
<p>Якщо під час зустрічі немає можливості вільно розминутися з командиром (начальником) або старшим за військовим званням, підлеглий (молодший за військовим званням) повинен, вітаючи, пропустити його. За потреби обігнати командира (начальника) або старшого за військовим званням слід попросити у нього на це дозволу.</p>
<p>55. Військовослужбовцям забороняється тримати руки в кишенях одягу, а також сидіти у присутності командира (начальника) або старшого за військовим званням без його дозволу.</p>
<p>Курити дозволяється тільки у спеціально відведених для цього місцях.</p>
<p>56. Військовослужбовці повинні бути ввічливими у спілкуванні з іншими особами, виявляти особливу увагу до осіб похилого віку, жінок і дітей, поступатися їм місцем у громадському транспорті, сприяти захистові честі й гідності громадян, додержанню громадського порядку, а також подавати допомогу при нещасних випадках, виникненні пожежі чи стихійного лиха.</p>
<p>57. Правила військової ввічливості, поведінки та військового вітання обов’язкові також для осіб, звільнених з військової служби, якщо вони носять військову форму одягу.</p>
<p class="s">Стаття 57 із змінами, внесеними згідно із Законом <a href="https://zakon.rada.gov.ua/laws/show/205-20#n36">№ 205-IX від 17.10.2019</a></p>

<h3 id="n189">Розділ 2. Загальні обов’язки командирів (начальників)</h3>
<p>58. Командир (начальник) є єдиноначальником і особисто відповідає перед державою за бойову та мобілізаційну готовність довіреної йому військової частини, корабля (підрозділу) за забезпечення охорони державної таємниці; за бойову підготовку, виховання, військову дисципліну, морально-психологічний стан, збереження життя і зміцнення здоров’я особового складу; за внутрішній порядок, стан і збереження озброєння, боєприпасів, бойової та іншої техніки, пального і матеріальних засобів; за всебічне забезпечення військової частини, корабля (підрозділу); за додержання принципів соціальної справедливості.</p>
<p class="s">Частина перша статті 58 із змінами, внесеними згідно із Законами <a href="https://zakon.rada.gov.ua/laws/show/1420-15">№ 1420-IV від 03.02.2004</a>, <a href="https://zakon.rada.gov.ua/laws/show/205-20#n37">№ 205-IX від 17.10.2019</a></p>
<p>Командир (начальник) відповідно до посади, яку він займає, повинен діяти самостійно і вимагати від підлеглих виконання вимог <a href="https://zakon.rada.gov.ua/laws/show/254%D0%BA/96-%D0%B2%D1%80">Конституції України</a>, законів України, статутів Збройних Сил України та інших нормативно-правових актів.</p>
<p>59. Командир (начальник) зобов’язаний:</p>
<p>планувати роботу і здійснювати заходи щодо підтримання та удосконалення бойової та мобілізаційної готовності і вимагати їх виконання, своєчасно вносити до планів роботи необхідні зміни (уточнення), вживати заходів для охорони державної таємниці, забезпечення прихованого управління військами;</p>
<p class="s">Абзац другий статті 59 із змінами, внесеними згідно із Законом <a href="https://zakon.rada.gov.ua/laws/show/1420-15">№ 1420-IV від 03.02.2004</a></p>
<p>негайно доповідати старшому командиру (начальнику) про кримінальне чи адміністративне правопорушення, пов’язане з корупцією, вчинене підлеглим військовослужбовцем, а командир (начальник) військової частини (установи) - негайно повідомляти про це відповідному прокурору, а в разі вчинення кримінального чи адміністративного правопорушення, пов’язаного з корупцією військовослужбовцем Збройних Сил України - начальнику відповідного органу управління Військової служби правопорядку у Збройних Силах України;</p>
<p class="s">Статтю 59 доповнено новим абзацом згідно із Законом <a href="https://zakon.rada.gov.ua/laws/show/4711-17#n240">№ 4711-VI від 17.05.2012</a>; із змінами, внесеними згідно із Законом <a href="https://zakon.rada.gov.ua/laws/show/5288-17#n214">№ 5288-VI від 18.09.2012</a>; в редакції Закону <a href="https://zakon.rada.gov.ua/laws/show/245-18#n110">№ 245-VII від 16.05.2013</a>, із змінами, внесеними згідно із Законом <a href="https://zakon.rada.gov.ua/laws/show/524-20#n301">№ 524-IX від 04.03.2020</a></p>
<p>знати стан справ у дорученій йому військовій частині, на кораблі (у підрозділі), ділові, морально-психологічні якості безпосередньо підпорядкованих військовослужбовців, бойову та іншу техніку, озброєння, що є в частині, на кораблі (у підрозділі), вміло керувати військовою частиною, кораблем (підрозділом) як у повсякденному житті, так і під час виконання бойових завдань;</p>
<p>організовувати та безпосередньо керувати бойовою підготовкою, здійснювати контроль за її ходом, об’єктивно оцінювати досягнуті підлеглими результати, підбивати підсумки й заохочувати кращих, узагальнювати та впроваджувати передовий досвід у практику навчання особового складу, ефективно використовувати навчально-матеріальну базу, спрямовувати кошти та матеріальні засоби на вдосконалення цієї бази;</p>
<p>постійно вдосконалювати особисту підготовку та майстерність підпорядкованих командирів (начальників), методи керівництва військовою частиною, кораблем (підрозділом), особисто проводити навчання та заняття з особовим складом військової частини, корабля (підрозділу), займатися правовим вихованням підлеглих, своєчасно вживати заходів для виконання завдань соціально-психологічного забезпечення бойової підготовки;</p>
<p>завжди мати точні відомості про особовий склад, озброєння, боєприпаси, бойову та іншу техніку, пальне, матеріальні засоби (кошти), що є у військовій частині, на кораблі (у підрозділі) за штатом, списком і в наявності;</p>
<p>встановлювати у військовій частині, на кораблі (у підрозділі) такий внутрішній порядок, який гарантував би неухильне виконання законів України і положень статутів Збройних Сил України;</p>
<p>показувати приклад дисциплінованості, неухильного виконання вимог законодавства, наказів і розпоряджень командирів (начальників); бути ввічливим і справедливим у ставленні до підлеглих, не принижувати їх честі і гідності;</p>
<p>постійно виховувати підлеглих у дусі гуманізму та людяності, спираючись при цьому на загальновизнані принципи міжнародного права;</p>
<p>проводити роботу щодо зміцнення військової дисципліни, запобігання надзвичайним подіям, кримінальним та іншим правопорушенням серед особового складу, своєчасно виявляти й усувати їх причини; аналізувати стан військової дисципліни і об’єктивно доповідати про це старшому командирові (начальникові);</p>
<p class="s">Абзац одинадцятий статті 59 із змінами, внесеними згідно із Законом <a href="https://zakon.rada.gov.ua/laws/show/245-18#n112">№ 245-VII від 16.05.2013</a></p>
<p>виявляти чуйність та бути уважним до підлеглих, поєднувати вимогливість і принциповість з повагою до їх честі і гідності, вникати в проблеми їх побуту, забезпечувати соціальну та правову захищеність, у разі необхідності клопотати за них перед старшими командирами (начальниками);</p>
<p>знати потреби і запити особового складу, приймати рішення за його заявами, скаргами та іншими зверненнями;</p>
<p>організовувати своєчасну видачу всіх видів забезпечення та перевіряти його повноту;</p>
<p>організовувати культурологічну роботу, створювати умови для зміцнення здоров’я та фізичного розвитку;</p>
<p>здійснювати заходи щодо безпеки особового складу військової частини, корабля (підрозділу) та інших осіб під час роботи з озброєнням, бойовою та іншою технікою, обладнанням, проведення стрільб, навчань, несення вартової і внутрішньої (чергової та вахтової) служби, виконання інших військових обов’язків;</p>
<p class="s">Абзац статті 59 із змінами, внесеними згідно із Законом <a href="https://zakon.rada.gov.ua/laws/show/1420-15">№ 1420-IV від 03.02.2004</a></p>
<p>особисто керувати кадровою роботою та відбором кандидатів для вступу до військових навчальних закладів;</p>
<p>організовувати експлуатацію, збереження і використання за призначенням казармено-житлового фонду, комунальних споруд, інженерних мереж, наданих для розквартирування військових частин і підрозділів;</p>
<p>контролювати додержання заходів пожежної безпеки у військовій частині, на кораблі (у підрозділі);</p>
<p>вживати заходів для охорони довкілля в місцях розташування та дій військ;</p>
<p>організовувати та здійснювати заходи, спрямовані на захист особового складу, озброєння, боєприпасів, бойової та іншої техніки і майна від зброї масового ураження, звичайних засобів ураження;</p>
<p>під час вирішення питань, пов’язаних з трудовою діяльністю працівників, суворо додержуватися законодавства про працю;</p>
<p>вживати заходів для відшкодування матеріальних збитків, заподіяних військовій частині, кораблю (підрозділу).</p>
<p>60. У разі неможливості виконання службових обов’язків у зв’язку з відбуттям за межі гарнізону, через хворобу та з інших поважних причин командир (начальник) для виконання цих службових обов’язків призначає одного із заступників. Якщо штатний заступник відсутній і ніхто не був призначений командиром (начальником), командування бере на себе старший за посадою, а у разі відсутності старшого за посадою - старший за військовим званням, про що доповідає старшому командирові (начальникові).</p>
<p>61. Новопризначені командири військових частин (кораблів) вступають на посаду на підставі розпорядження чи наказу старшого командира (начальника). Про свій вступ на посаду командир частини (корабля) оголошує наказом і доповідає старшому командирові (начальникові).</p>
<p>Командир військової частини (корабля) приймає або здає посаду особисто в присутності представника від старшого командира (начальника).</p>
<p>62. Для прийняття і здавання посади командира військової частини (корабля) наказом старшого командира (начальника) призначаються комісії, які після проведення перевірки складають відповідні акти.</p>
<p>В акті про прийняття і здавання посади зазначаються дані про особовий склад військової частини (корабля) за списком і наявний; стан бойової та мобілізаційної готовності; морально-психологічний стан особового складу, стан військової дисципліни, бойової підготовки і навчально-матеріальної бази; стан охорони державної таємниці.</p>
<p>В акті про прийняття і здавання озброєння, боєприпасів, бойової та іншої техніки зазначається їх кількість за документами і фактична наявність, якісний і технічний стан, умови тримання та зберігання.</p>
<p>В акті прийняття і здавання військового та фінансового господарства зазначаються відомості про житлово-побутові умови, наявність і стан будівель, споруд, інвентаря та обладнання; законність витрат, облік і стан зберігання пального, продовольства, речового і технічного майна, інших матеріальних засобів як поточного забезпечення, так і непорушного запасу, а також облік і використання коштів.</p>
<p>Зазначені акти підписуються командиром, який приймає, і командиром, який здає посаду, а також членами комісії, відповідними заступниками командира військової частини (начальниками служб) та подаються старшому командирові (начальникові) на затвердження і для прийняття рішення за фактами виявлених недоліків.</p>
<p>63. Командири підрозділів (начальники) приймають і здають посаду особисто на підставі наказу по військовій частині (кораблю).</p>
<p class="s">Частина перша статті 63 із змінами, внесеними згідно із Законом <a href="https://zakon.rada.gov.ua/laws/show/1420-15">№ 1420-IV від 03.02.2004</a></p>
<p>Новопризначеного командира підрозділу (начальника) відрекомендовує особовому складові підрозділу старший командир (начальник).</p>
<p class="s">Частина друга статті 63 із змінами, внесеними згідно із Законом <a href="https://zakon.rada.gov.ua/laws/show/1420-15">№ 1420-IV від 03.02.2004</a></p>
<p>При прийманні та здаванні посади командиром підрозділу (начальником) обов’язково проводиться інвентаризація майна і техніки підрозділу (служби). За результатами проведеної інвентаризації складаються інвентаризаційні відомості та акт.</p>
<p class="s">Статтю 63 доповнено частиною згідно із Законом <a href="https://zakon.rada.gov.ua/laws/show/1420-15">№ 1420-IV від 03.02.2004</a></p>
<p>Про прийняття і здавання посади командир підрозділу (начальник) подає рапорт у порядку підпорядкованості командирові військової частини (корабля).</p>
<p class="s">Частина статті 63 із змінами, внесеними згідно із Законом <a href="https://zakon.rada.gov.ua/laws/show/1420-15">№ 1420-IV від 03.02.2004</a></p>
<p>Особа, яка приймає посаду, до свого рапорту додає акт про прийняття підрозділу. В акті зазначаються дані про склад підрозділу за списком і наявний; стан бойової та мобілізаційної готовності; морально-психологічний стан особового складу, стан військової дисципліни, бойової підготовки; наявність і стан озброєння, боєприпасів, техніки, пального та інших матеріальних засобів; житлові і побутові умови військовослужбовців.</p>
<p>Акт складається і підписується особою, яка приймає, та особою, яка здає посаду, а також начальниками служб військової частини, головою та членами внутрішньої перевірочної комісії. До акта додаються інвентаризаційні відомості про майно та техніку підрозділу (служби).</p>
<p class="s">Частина шоста статті 63 із змінами, внесеними згідно із Законом <a href="https://zakon.rada.gov.ua/laws/show/1420-15">№ 1420-IV від 03.02.2004</a></p>
<p>64. Установлюються такі терміни для прийняття і здавання посад: командира бригади (полку, корабля 1 і 2 рангу, окремого батальйону) - не більше ніж 10 днів, заступника командира з тилу - не більше ніж 20 днів, командира батальйону та командира роти (корабля 3 і 4 рангу) - не більше ніж 5 днів, начальника служби, якому підпорядковані склади, - не більше ніж 15 днів.</p>
<p class="s">Частина перша статті 64 із змінами, внесеними згідно із Законом <a href="https://zakon.rada.gov.ua/laws/show/205-20#n38">№ 205-IX від 17.10.2019</a></p>
<p>Іншим посадовим особам термін прийняття і здавання посади встановлює старший командир (начальник). Закінченням прийняття (здавання) посади вважається дата затвердження старшим командиром (начальником) відповідного акта.</p>
<p>65. Новопризначені командири, починаючи від командира роти (корабля 4 рангу) й вище, під час прийняття посади проводять опитування військовослужбовців. Про час і порядок опитування військовослужбовці оповіщаються за один-два дні згідно з <a href="#n2066">додатком 6</a> до цього Статуту.</p>

<h3 id="n242">Розділ 3. Обов’язки посадових осіб, військовослужбовців рядового складу.</h3>
<p class="s">Назва розділу 3 із змінами, внесеними згідно із Законом <a href="https://zakon.rada.gov.ua/laws/show/1952-19#n131">№ 1952-VIII від 16.03.2017</a>; в редакції Закону <a href="https://zakon.rada.gov.ua/laws/show/205-20#n39">№ 205-IX від 17.10.2019</a></p>

<h4 id="n2377">Командир бригади (полку, корабля 1 і 2 рангу, окремого батальйону)</h4>
<p class="s">Назва підрозділу в редакції Закону <a href="https://zakon.rada.gov.ua/laws/show/205-20#n41">№ 205-IX від 17.10.2019</a></p>
<p>66. Командир бригади (полку, корабля 1 і 2 рангу, окремого батальйону)* в мирний і воєнний час відповідає за бойову та мобілізаційну готовність, укомплектованість особовим складом, успішне виконання бригадою (полком, кораблем 1 і 2 рангу, окремим батальйоном) бойових завдань; бойову підготовку, виховання, військову дисципліну, морально-психологічний стан, збереження життя і зміцнення здоров’я особового складу; внутрішній порядок; стан і збереження зброї, боєприпасів, бойової та іншої техніки, пального та інших матеріальних засобів; стан фінансового господарства; всебічне забезпечення бригади, стан пожежної та екологічної безпеки.</p>
<p class="s">Частина перша статті 66 в редакції Закону <a href="https://zakon.rada.gov.ua/laws/show/205-20#n44">№ 205-IX від 17.10.2019</a></p>
<p class="fn">Далі - командир бригади.</p>
<p class="s">Виноска до статті 66 із змінами, внесеними згідно із Законом <a href="https://zakon.rada.gov.ua/laws/show/205-20#n44">№ 205-IX від 17.10.2019</a></p>
<p>Командир бригади є прямим начальником усього особового складу полку.</p>
<p class="s">Частина друга статті 66 із змінами, внесеними згідно із Законом <a href="https://zakon.rada.gov.ua/laws/show/205-20#n46">№ 205-IX від 17.10.2019</a></p>
<p>67. Командир бригади зобов’язаний:</p>
<p>підтримувати бригаду у бойовій та мобілізаційній готовності;</p>
<p>керувати бойовою підготовкою і вихованням особового складу;</p>
<p>забезпечувати збереження озброєння, боєприпасів та інших матеріальних засобів бригади, їх своєчасне поповнення до визначених норм;</p>
<p>керувати розробленням і виконанням планів бойової та мобілізаційної готовності і бойової підготовки, особисто розробляти план раптової перевірки бойової готовності;</p>
<p>своєчасно вживати заходів для виконання завдань соціально-психологічного забезпечення бойової підготовки та професійної діяльності військовослужбовців, організації заходів з морально-психологічного забезпечення;</p>
<p class="s">Абзац шостий статті 67 в редакції Закону <a href="https://zakon.rada.gov.ua/laws/show/205-20#n48">№ 205-IX від 17.10.2019</a></p>
<p>проводити навчання з батальйонами, вести підготовку штабу, проводити заняття з командирами батальйонів, рот, з їх заступниками та начальниками родів військ і служб (на кораблі - з помічниками, заступниками, командирами бойових частин і начальниками служб);</p>
<p>проводити контрольні заняття з підрозділами після закінчення їх бойового злагодження;</p>
<p>щомісяця і по закінченні певного періоду навчання і навчального року підбивати підсумки бойової підготовки й стану військової та виконавської дисципліни;</p>
<p>керувати добором кандидатів для зарахування на військову службу за контрактом, а також розподілом за підрозділами поповнення, яке прибуло до бригади, вручення йому озброєння і техніки, приводити нове поповнення до Військової присяги згідно з <a href="#n1936">додатками 1</a>, <a href="#n2035">4</a> і <a href="#n2046">5</a> до цього Статуту;</p>
<p class="s">Абзац десятий статті 67 із змінами, внесеними згідно із Законом <a href="https://zakon.rada.gov.ua/laws/show/205-20#n50">№ 205-IX від 17.10.2019</a></p>
<p>знати про дійсний стан справ у підрозділах бригади і здійснювати контроль за забезпеченням охорони державної таємниці;</p>
<p class="s">Абзац одинадцятий статті 67 із змінами, внесеними згідно із Законом <a href="https://zakon.rada.gov.ua/laws/show/1420-15">№ 1420-IV від 03.02.2004</a></p>
<p>знати ділові та морально-психологічні якості кожного військовослужбовця офіцерського складу бригади, головного сержанта бригади та головних сержантів підрозділів, до роти включно, постійно проводити з офіцерами роботу щодо їх військового виховання та вдосконалення професійної підготовки;</p>
<p class="s">Абзац дванадцятий статті 67 із змінами, внесеними згідно із Законом <a href="https://zakon.rada.gov.ua/laws/show/205-20#n51">№ 205-IX від 17.10.2019</a></p>
<p>встановлювати розпорядок дня та вимагати підтримання внутрішнього порядку;</p>
<p>особисто керувати кадровою роботою, затверджувати кандидатів на вищі посади та для вступу до військових навчальних закладів;</p>
<p>знати стан укомплектованості підрозділів бригади та вживати заходів до підвищення її рівня, організовувати ефективне та раціональне службове використання підготовленого особового складу, який надходить на комплектування бригади;</p>
<p class="s">Статтю 67 доповнено новим абзацом згідно із Законом <a href="https://zakon.rada.gov.ua/laws/show/205-20#n52">№ 205-IX від 17.10.2019</a></p>
<p>затверджувати розкладку продуктів на тиждень, організовувати щоденний контроль за якістю приготування та повнотою видачі їжі для особового складу, не менше ніж один раз на тиждень особисто перевіряти якість приготування їжі;</p>
<p>не менше ніж двічі на рік проводити огляд, планові та раптові перевірки наявності, стану, збереження і правильного використання озброєння, боєприпасів, бойової та іншої техніки, пального, інших матеріальних засобів, їх бойової готовності з оголошенням результатів перевірок наказом по військовій частині (командирові корабля не менше ніж один раз на два місяці проводити огляд корабля, не менше ніж один раз на місяць - огляд озброєння, боєприпасів і технічних засобів, здійснювати щоденний обхід корабля), при виявленні фактів нестач (втрати), надлишків, псування, розкрадання майна призначати розслідування;</p>
<p class="s">Абзац статті 67 із змінами, внесеними згідно із Законом <a href="https://zakon.rada.gov.ua/laws/show/1420-15">№ 1420-IV від 03.02.2004</a></p>
<p>керувати правовим вихованням військовослужбовців бригади, у разі вчинення військовослужбовцем кримінального правопорушення негайно повідомляти про його вчинення органу досудового розслідування;</p>
<p class="s">Абзац статті 67 із змінами, внесеними згідно із Законом <a href="https://zakon.rada.gov.ua/laws/show/4652-17#n636">№ 4652-VI від 13.04.2012</a>;  в редакції Закону <a href="https://zakon.rada.gov.ua/laws/show/205-20#n55">№ 205-IX від 17.10.2019</a></p>
<p>знати справжній стан військової дисципліни в бригаді, вживати заходів для запобігання кримінальним та іншим правопорушенням, негайно доповідати старшому командирові (начальникові) про події, кримінальні правопорушення, адміністративні правопорушення, пов’язані з корупцією та військові адміністративні правопорушення в бригаді і повідомляти про них відповідного прокурора (у разі належності бригади до Збройних Сил України повідомляти також начальника відповідного органу управління Служби правопорядку), особисто з’ясовувати причини катастрофи та інших випадків, пов’язаних із загибеллю людей чи з іншими тяжкими наслідками;</p>
<p class="s">Абзац статті 67 в редакції Закону <a href="https://zakon.rada.gov.ua/laws/show/1420-15">№ 1420-IV від 03.02.2004</a>; із змінами, внесеними згідно із Законами <a href="https://zakon.rada.gov.ua/laws/show/4711-17#n243">№ 4711-VI від 17.05.2012</a>, <a href="https://zakon.rada.gov.ua/laws/show/5288-17#n215">№ 5288-VI від 18.09.2012</a>, <a href="https://zakon.rada.gov.ua/laws/show/245-18#n113">№ 245-VII від 16.05.2013</a>, <a href="https://zakon.rada.gov.ua/laws/show/205-20#n57">№ 205-IX від 17.10.2019</a>, <a href="https://zakon.rada.gov.ua/laws/show/524-20#n302">№ 524-IX від 04.03.2020</a></p>
<p>вживати заходів для створення атмосфери відвертості та взаємної довіри між військовослужбовцями у підрозділах, нетерпимості до недоліків, байдужості та пасивності;</p>
<p>визначати дні й години приймання особового складу та відвідувачів з особистих питань не менше ніж двічі на місяць, а для прибулих з інших населених пунктів - у зручний для них і командира час; на прохання батьків військовослужбовців знайомити їх із життям і побутом особового складу підрозділів;</p>
<p>визначати заходи безпеки і здійснювати контроль за їх додержанням (командирові корабля, крім того, вживати заходів для забезпечення живучості корабля та безпеки його плавання);</p>
<p>перед початком навчального року (періоду навчання) видавати письмовий наказ з питань організації бойової підготовки, вартової та внутрішньої служб;</p>
<p class="s">Абзац двадцять третій статті 67 із змінами, внесеними згідно із Законом <a href="https://zakon.rada.gov.ua/laws/show/205-20#n58">№ 205-IX від 17.10.2019</a></p>
<p>щоденно видавати письмові накази по стройовій частині, а у разі потреби - з питань бойової підготовки, окремо по тилу, технічній частині та службі ракетно-артилерійського озброєння;</p>
<p>організовувати охорону військової частини (корабля), контроль за несенням вартової та внутрішньої (на кораблі - чергової і вахтової) служб, не менше ніж один раз на тиждень особисто перевіряти стан їх несення;</p>
<p class="s">Абзац двадцять п’ятий статті 67 із змінами, внесеними згідно із Законом <a href="https://zakon.rada.gov.ua/laws/show/205-20#n59">№ 205-IX від 17.10.2019</a></p>
<p>здійснювати планові та раптові перевірки, організовувати щорічне проведення інвентаризації матеріальних засобів у службах, керувати роботою внутрішніх комісій, що проводять такі перевірки;</p>
<p>керувати фінансовою діяльністю бригади, розпоряджатися згідно із законодавством коштами, забезпечувати ощадливе витрачання коштів у суворій відповідності із затвердженим кошторисом;</p>
<p>організувати бухгалтерський облік військового майна (у тому числі непорушного запасу) та знати вартість утримання військової частини;</p>
<p class="s">Статтю 67 доповнено абзацом згідно із Законом <a href="https://zakon.rada.gov.ua/laws/show/1420-15">№ 1420-IV від 03.02.2004</a></p>
<p>забезпечувати збереження коштів під час доставляння їх з установи банку до бригади та в інших випадках; для доставляння коштів надавати транспорт і озброєну охорону; організовувати внутрішній фінансовий контроль і особисто, не пізніше наступного дня, перевіряти оприбуткування коштів за журналом ведення обліку готівки, одержаної в установі банку, про що робити в цьому журналі відмітку;</p>
<p>не менше ніж один раз на місяць проводити раптову перевірку наявності грошових сум і цінностей в грошовому ящику (касі), за результатами перевірки робити відмітку у відповідному журналі;</p>
<p>вживати заходів до відшкодування матеріальних збитків, заподіяних військовій частині;</p>
<p>забезпечувати правильне утримання й експлуатацію казарм, житлового фонду та інших споруд на території військової частини, а також їх пожежну безпеку (на кораблі - оглядати житлові та службові приміщення, постійно стежити за справністю корпусу корабля);</p>
<p>організовувати забезпечення сприятливих для здоров’я військовослужбовців умов служби, підготовки, побуту та відпочинку; дотримання санітарних норм і правил, виконання військовослужбовцями правил особистої та колективної гігієни, піклуватися про здоров’я підлеглих, вживати всіх необхідних заходів для їх фізичного зміцнення, попередження та профілактики травматизму і професійних захворювань;</p>
<p class="s">Абзац тридцять третій статті 67 в редакції Закону <a href="https://zakon.rada.gov.ua/laws/show/205-20#n60">№ 205-IX від 17.10.2019</a></p>
<p>організовувати та здійснювати заходи, спрямовані на захист особового складу, озброєння, бойової та іншої техніки, матеріальних засобів від зброї масового ураження, звичайних засобів ураження;</p>
<p>вживати заходів для охорони довкілля й раціонального використання природних ресурсів у районі розташування військової частини, під час проведення навчань та інших заходів бойової підготовки, повсякденної діяльності.</p>
<p class="s">Текст статті 67 із змінами, внесеними згідно із Законом <a href="https://zakon.rada.gov.ua/laws/show/205-20#n62">№ 205-IX від 17.10.2019</a></p>

<h4 id="n2406">Головний сержант (головний старшина) бригади (полку, корабля 1 і 2 рангу, окремого батальйону)</h4>
<p>67<sup>1</sup>. Головний сержант (головний старшина) бригади (полку, корабля 1 і 2 рангу, окремого батальйону) (далі - головний сержант бригади) в мирний і воєнний час відповідає за надання командиру бригади інформації та пропозицій з питань проходження військової служби військовослужбовцями сержантського (старшинського) складу, рівня індивідуальної підготовки та морально-психологічного стану рядового і сержантського (старшинського) складу в підрозділах, організації по сержантській (старшинській) вертикалі своєчасного і ефективного виконання завдань, визначених командиром бригади, інформування та координацію діяльності головних сержантів підрозділів та згуртування сержантського (старшинського) складу бригади.</p>
<p>Головний сержант бригади підпорядковується командирові бригади та є прямим начальником для військовослужбовців рядового, сержантського (старшинського) складу бригади. Він є головним радником командира бригади з усіх питань, що стосуються рядового і сержантського (старшинського) складу.</p>
<p>67<sup>2</sup>. Головний сержант бригади зобов’язаний:</p>
<p>брати участь у роботі з підтримання підрозділів бригади в бойовій готовності;</p>
<p>знати основи тактики дій бригади в різних видах бою, основні види озброєння та військової техніки бригади;</p>
<p>постійно підтримувати високий рівень професійних знань, умінь та навичок, працювати над їх удосконаленням, бути зразком для особового складу бригади щодо виконання службових обов’язків;</p>
<p>брати участь у плануванні, організації та проведенні заходів з бойової підготовки бригади та заходів з професійного розвитку сержантського (старшинського) складу, здійснювати моніторинг ефективності підготовки рядового і сержантського (старшинського) складу, контролювати дотримання вимог керівних документів з бойової підготовки та стандартів підготовки сержантським (старшинським) складом;</p>
<p>брати участь у проведенні контрольних занять з бойової підготовки з військовослужбовцями рядового, сержантського (старшинського) складу бригади, доповідати командирові бригади про виявлені недоліки в підготовці військовослужбовців рядового, сержантського (старшинського) складу, надавати пропозиції щодо їх усунення;</p>
<p>координувати діяльність головних сержантів батальйонів (дивізіонів) та окремих рот (батарей) бригади, надавати їм практичну допомогу, інструктувати та наставляти, вимагати ефективного виконання покладених на них обов’язків;</p>
<p>координувати роботу сержантів (старшин) штабу бригади, надавати пропозиції та рекомендації керівникам структурних підрозділів штабу бригади в частині, що стосується рядового і сержантського (старшинського) складу;</p>
<p>доповідати командирові бригади про всі порушення норм, стандартів та положень керівних документів, що регламентують проходження військової служби військовослужбовцями рядового і сержантського (старшинського) складу, їх навчання і підготовку, всебічне забезпечення та соціальний захист, надавати пропозиції щодо їх усунення, здійснювати моніторинг морально-психологічного стану військовослужбовців рядового і сержантського (старшинського) складу в підрозділах;</p>
<p>брати участь в опрацюванні проектів наказів командира бригади з питань, що належать до його компетенції;</p>
<p>за рішенням командира бригади супроводжувати його під час роботи в підрозділах бригади, проведення перевірки стану здійснення заходів з бойової підготовки, участі в заходах міжнародного військового співробітництва та зустрічах із громадськістю;</p>
<p>здійснювати контроль за додержанням військовослужбовцями рядового, сержантського (старшинського) складу військової дисципліни, виконанням ними правил носіння військової форми одягу, перевіряти виконання розпорядку дня в підрозділах бригади, несення служби добовим нарядом;</p>
<p>знати військове звання, прізвище, ім’я та по батькові головних сержантів батальйонів (дивізіонів) та окремих рот (батарей) підрозділів бригади, дату народження, віросповідання, ділові та морально-психологічні якості, захоплення, рід занять до військової служби, родинний стан, успіхи і недоліки у службі;</p>
<p>ставитися з повагою до підлеглих, не принижувати їх честі та гідності, порушувати перед командиром бригади питання про задоволення потреб військовослужбовців рядового, сержантського (старшинського) складу;</p>
<p>працювати над згуртуванням сержантського (старшинського) колективу бригади, здійснювати моніторинг відповідності сержантів (старшин) стандартам підготовки та положенням Кодексу сержанта Збройних Сил України, виховувати поважне ставлення військовослужбовців сержантського (старшинського) складу бригади до їх належності до професійного сержантського корпусу Збройних Сил України;</p>
<p>проводити індивідуально-виховну роботу з головними сержантами батальйонів (дивізіонів) та окремих рот (батарей) підрозділів бригади;</p>
<p>організовувати проведення зборів військовослужбовців рядового, сержантського (старшинського) складу бригади, проведення конкурсів і змагань;</p>
<p>брати участь в організації збору, аналізу та узагальнення досвіду, отриманого особовим складом під час виконання завдань за призначенням, доводити його до військовослужбовців сержантського (старшинського) складу бригади;</p>
<p>періодично проводити робочі наради з головними сержантами батальйонів (дивізіонів) та окремих рот (батарей), здійснювати їх інформування за усіма напрямами діяльності, доводити накази (директиви, розпорядження) керівного складу, проводити щомісяця підбиття підсумків з військовослужбовцями сержантського (старшинського) складу бригади з питань бойової підготовки, стану служби військ та військової дисципліни;</p>
<p>організовувати роботу Ради сержантів бригади, брати участь в її засіданнях особисто, забезпечувати реалізацію прийнятих рішень;</p>
<p>надавати командирові бригади пропозиції щодо заохочення або притягнення до дисциплінарної відповідальності військовослужбовців сержантського (старшинського) складу бригади;</p>
<p>організовувати надання командирам підрозділів та командиру бригади пропозицій стосовно направлення військовослужбовців сержантського (старшинського) складу на навчальні курси (в тому числі на ті, що проводяться за кордоном) та призначення їх на посади;</p>
<p>брати участь у проведенні щорічного оцінювання та атестації військовослужбовців сержантського (старшинського) складу бригади.</p>
<p>Головний сержант бригади для виконання покладених на нього завдань повинен знати визначені місця дислокації бригади, організаційно-штатну структуру, бойовий та чисельний склад підрозділів, морально-психологічні якості особового складу, вплив соціально-політичної обстановки в районі дислокації бригади на бойову готовність військовослужбовців рядового і сержантського (старшинського) складу, рівень готовності підрозділів бригади до виконання завдань за призначенням.</p>
<p class="s">Розділ 3 доповнено підрозділом згідно із Законом <a href="https://zakon.rada.gov.ua/laws/show/205-20#n63">№ 205-IX від 17.10.2019</a></p>

<h4 id="n286">Начальник штабу бригади (полку, окремого батальйону)</h4>
<p class="s">Назва підрозділу із змінами, внесеними згідно із Законом <a href="https://zakon.rada.gov.ua/laws/show/205-20#n91">№ 205-IX від 17.10.2019</a></p>
<p>68. Начальник штабу бригади (полку, окремого батальйону) в мирний і воєнний час відповідає за організацію та підтримання керування підрозділами; за бойову та мобілізаційну готовність, успішне виконання бригадою (полком, окремим батальйоном) бойових завдань; за планування бойової підготовки; за підготовку штабу і підрозділів, що забезпечують керування бригадою (полком, окремим батальйоном), виховання, військову дисципліну, морально-психологічний стан особового складу штабу та безпосередньо підпорядкованих йому підрозділів; за організацію вартової і внутрішньої служб; за організацію та здійснення заходів щодо охорони державної таємниці, прихованого керування; за забезпечення штабу та безпосередньо підпорядкованих підрозділів озброєнням і технікою; за стан обліку особового складу, озброєння, боєприпасів, бойової та іншої техніки бригади (полку, окремого батальйону); за стан пожежної безпеки штабу.</p>
<p class="s">Частина перша статті 68 із змінами, внесеними згідно із Законами <a href="https://zakon.rada.gov.ua/laws/show/1420-15">№ 1420-IV від 03.02.2004</a>, <a href="https://zakon.rada.gov.ua/laws/show/205-20#n93">№ 205-IX від 17.10.2019</a></p>
<p>Начальник штабу бригади (полку, окремого батальйону) підпорядковується командирові бригади (полку, окремого батальйону) і є прямим начальником усього особового складу бригади (полку, окремого батальйону).</p>
<p class="s">Частина друга статті 68 із змінами, внесеними згідно із Законом <a href="https://zakon.rada.gov.ua/laws/show/205-20#n94">№ 205-IX від 17.10.2019</a></p>
<p>Під час виконання рішень командира бригади (полку, окремого батальйону) начальник штабу має право віддавати накази (розпорядження) підпорядкованим командирові бригади (полку, окремого батальйону) особам від його імені. Про всі віддані накази (розпорядження) начальник штабу доповідає командирові бригади (полку, окремого батальйону).</p>
<p class="s">Частина третя статті 68 із змінами, внесеними згідно із Законом <a href="https://zakon.rada.gov.ua/laws/show/205-20#n95">№ 205-IX від 17.10.2019</a></p>
<p class="s">Текст статті 68 із змінами, внесеними згідно із Законом <a href="https://zakon.rada.gov.ua/laws/show/205-20#n96">№ 205-IX від 17.10.2019</a></p>
<p>69. Начальник штабу бригади (полку, окремого батальйону) зобов’язаний:</p>
<p class="s">Абзац перший статті 69 із змінами, внесеними згідно із Законом <a href="https://zakon.rada.gov.ua/laws/show/205-20#n98">№ 205-IX від 17.10.2019</a></p>
<p>організовувати роботу штабу й щоденно керувати нею; узгоджувати роботу заступників командира бригади (полку, окремого батальйону), начальників родів військ і служб;</p>
<p>знати про справжній стан справ у підрозділах бригади (полку, окремого батальйону), а також про хід виконання поставлених перед ними завдань;</p>
<p>розробляти план бойової та мобілізаційної готовності бригади (полку, окремого батальйону), заходи щодо захисту його від зброї масового ураження та звичайних засобів ураження, керувати мобілізаційною роботою у бригаді (полку, окремому батальйоні);</p>
<p>розробляти план бойової підготовки бригади (полку, окремого батальйону), заходи щодо охорони державної таємниці, план перевірки підрозділів і служб посадовими особами, безпосередньо підпорядкованими командирові бригади (полку, окремого батальйону), та офіцерами штабу; здійснювати контроль за виконанням цих планів і заходів;</p>
<p class="s">Абзац п’ятий статті 69 із змінами, внесеними згідно із Законом <a href="https://zakon.rada.gov.ua/laws/show/1420-15">№ 1420-IV від 03.02.2004</a></p>
<p>організовувати зв’язок у бригаді (полку, окремому батальйоні), приховане управління військами, захист інформації від несанкціонованого доступу та протидію технічним засобам розвідки;</p>
<p class="s">Абзац шостий статті 69 в редакції Закону <a href="https://zakon.rada.gov.ua/laws/show/1420-15">№ 1420-IV від 03.02.2004</a></p>
<p>організовувати своєчасне й правильне доведення до підрозділів і служб усіх наказів командира бригади (полку, окремого батальйону) та старших командирів (начальників), а також перевірку їх виконання; особисто доводити найважливіші накази та перевіряти їх виконання;</p>
<p>проводити заняття з офіцерами штабу бригади (полку, окремого батальйону), керувати підготовкою штабів і підрозділів, що забезпечують керування бригадою (полком, окремим батальйоном), а також перевіряти стан і бойову готовність засобів зв’язку в бригаді (полку, окремому батальйоні);</p>
<p>знати ділові та морально-психологічні якості кожного військовослужбовця офіцерського складу бригади (полку, окремого батальйону), головного сержанта бригади та головних сержантів підрозділів, до роти включно, а також усіх військовослужбовців сержантського (старшинського) складу штабу і безпосередньо підпорядкованих йому підрозділів;</p>
<p class="s">Абзац дев’ятий статті 69 із змінами, внесеними згідно із Законом <a href="https://zakon.rada.gov.ua/laws/show/205-20#n99">№ 205-IX від 17.10.2019</a></p>
<p>розподіляти за підрозділами поповнення, яке прибуло до бригади (полку, окремого батальйону);</p>
<p class="s">Абзац десятий статті 69 із змінами, внесеними згідно із Законом <a href="https://zakon.rada.gov.ua/laws/show/205-20#n100">№ 205-IX від 17.10.2019</a></p>
<p>організовувати охорону Бойового Прапора бригади (полку, окремого батальйону) (згідно з <a href="#n1958">додатком 2</a> до цього Статуту), державних нагород, військових символів, документів та грошової скриньки бригади;</p>
<p class="s">Абзац одинадцятий статті 69 із змінами, внесеними згідно із Законом <a href="https://zakon.rada.gov.ua/laws/show/205-20#n101">№ 205-IX від 17.10.2019</a></p>
<p>встановлювати і підтримувати порядок у розробленні, користуванні, зберіганні та розсиланні секретних документів;</p>
<p>організовувати й не менше ніж один раз на тиждень особисто перевіряти підготовку та несення вартової і внутрішньої служб у бригаді (полку, окремому батальйоні);</p>
<p class="s">Абзац тринадцятий статті 69 із змінами, внесеними згідно із Законом <a href="https://zakon.rada.gov.ua/laws/show/1420-15">№ 1420-IV від 03.02.2004</a></p>
<p>постійно знати про наявність особового складу, наявність і стан озброєння, боєприпасів, бойової та іншої техніки, матеріальних засобів, а також щоденно керувати веденням їх обліку в бригаді (полку, окремому батальйоні), забезпечувати додержання штатної дисципліни та раціональне службове використання особового складу відповідно до набутого фаху;</p>
<p class="s">Абзац чотирнадцятий статті 69 із змінами, внесеними згідно із Законом <a href="https://zakon.rada.gov.ua/laws/show/205-20#n102">№ 205-IX від 17.10.2019</a></p>
<p>організовувати ведення обліку скарг, заяв та пропозицій військовослужбовців і членів їх сімей, здійснення прийому відвідувачів;</p>
<p>інструктувати перед заступанням у наряд чергового бригади (полку, окремого батальйону), його помічника, начальника варти, командира чергового підрозділу, чергового штабу, чергового контрольно-пропускного пункту, а також старших машин, командирів підрозділів (начальників команд), які відбувають у відрядження; перевіряти забезпечення зазначених підрозділів (команд) усім необхідним;</p>
<p>вести облік бойової підготовки, кримінальних та інших правопорушень, а також надзвичайних подій, вчинених військовослужбовцями;</p>
<p class="s">Абзац сімнадцятий статті 69 із змінами, внесеними згідно із Законом <a href="https://zakon.rada.gov.ua/laws/show/720-20#n226">№ 720-IX від 17.06.2020</a></p>
<p>своєчасно подавати до вищого штабу необхідні донесення;</p>
<p>вести історичний формуляр бригади (полку, окремого батальйону);</p>
<p>організовувати й не менше ніж двічі на рік проводити перевірку наявності та стану озброєння, боєприпасів, бойової та іншої техніки, засобів зв’язку та майна у безпосередньо підпорядкованих йому службах і підрозділах.</p>
<p class="s">Текст статті 69 із змінами, внесеними згідно із Законом <a href="https://zakon.rada.gov.ua/laws/show/205-20#n103">№ 205-IX від 17.10.2019</a></p>

<h4 id="n314">Заступник командира бригади (полку, окремого батальйону)</h4>
<p class="s">Назва підрозділу із змінами, внесеними згідно із Законом <a href="https://zakon.rada.gov.ua/laws/show/205-20#n104">№ 205-IX від 17.10.2019</a></p>
<p>70. Заступник командира бригади (полку, окремого батальйону) в мирний і воєнний час відповідає за бойову та мобілізаційну готовність, успішне виконання бойових завдань бригадою (полком, окремим батальйоном); за організацію та якість проведення занять з бойової підготовки; за створення навчально-матеріальної бази, вдосконалення та утримання її в справному стані; за спортивно-масову роботу; за підготовку класних спеціалістів; за додержання військової дисципліни та внутрішнього порядку; за організацію пожежної безпеки у бригаді (полку, окремому батальйоні).</p>
<p class="s">Частина перша статті 70 із змінами, внесеними згідно із Законом <a href="https://zakon.rada.gov.ua/laws/show/205-20#n106">№ 205-IX від 17.10.2019</a></p>
<p>Заступник командира бригади (полку, окремого батальйону) підпорядковується командирові та є прямим начальником усього особового складу бригади (полку, окремого батальйону), за відсутності командира виконує його обов’язки. У військових частинах, де посада заступника командира бригади (полку, окремого батальйону) не передбачена за штатом, виконання цих обов’язків покладається на начальника штабу.</p>
<p class="s">Текст статті 70 із змінами, внесеними згідно із Законом <a href="https://zakon.rada.gov.ua/laws/show/205-20#n107">№ 205-IX від 17.10.2019</a></p>
<p>71. Заступник командира бригади (полку, окремого батальйону) зобов’язаний:</p>
<p class="s">Абзац перший статті 71 із змінами, внесеними згідно із Законом <a href="https://zakon.rada.gov.ua/laws/show/205-20#n109">№ 205-IX від 17.10.2019</a></p>
<p>брати участь у розробленні планів бойової та мобілізаційної готовності, бойової підготовки й організовувати їх виконання;</p>
<p>проводити заняття з військовослужбовцями офіцерського, сержантського (старшинського) складу, навчання та контрольні заняття з підрозділами;</p>
<p class="s">Абзац третій статті 71 із змінами, внесеними згідно із Законом <a href="https://zakon.rada.gov.ua/laws/show/205-20#n110">№ 205-IX від 17.10.2019</a></p>
<p>керувати фізичною підготовкою та спортивно-масовою роботою підрозділів бригади (полку, окремого батальйону);</p>
<p>перевіряти організацію і стан бойової підготовки й пожежної безпеки в підрозділах бригади (полку, окремого батальйону), усувати виявлені недоліки та подавати допомогу командирам підрозділів в організації й проведенні занять;</p>
<p>знати ділові та морально-психологічні якості кожного військовослужбовця офіцерського складу бригади (полку, окремого батальйону), головного сержанта бригади та головних сержантів підрозділів, до роти включно, постійно проводити роботу з офіцерами щодо виховання і вдосконалення їх підготовки за спеціальністю, здійснювати добір кандидатів на вищі посади;</p>
<p class="s">Абзац шостий статті 71 із змінами, внесеними згідно із Законом <a href="https://zakon.rada.gov.ua/laws/show/205-20#n111">№ 205-IX від 17.10.2019</a></p>
<p>керувати добором військовослужбовців для зарахування на військову службу за контрактом, а також для вступу до військових навчальних закладів;</p>
<p class="s">Абзац сьомий статті 71 із змінами, внесеними згідно із Законом <a href="https://zakon.rada.gov.ua/laws/show/205-20#n112">№ 205-IX від 17.10.2019</a></p>
<p>вживати заходів до запобігання порушенням правил безпеки під час занять, навчань і стрільб;</p>
<p>керувати роботою, пов’язаною з обладнанням і удосконаленням об’єктів навчальної матеріально-технічної бази, й забезпечувати їх правильне утримання та експлуатацію;</p>
<p>вести облік матеріальних засобів і коштів, виділених на бойову підготовку, та забезпечувати їх витрачання за прямим призначенням;</p>
<p>своєчасно забезпечувати підрозділи бригади (полку, окремого батальйону) матеріальними засобами й наочними посібниками з бойової підготовки; стежити за їх обліком і утриманням;</p>
<p>керувати роботою пожежно-технічної комісії у бригаді (полку, окремому батальйоні), методичною радою; упроваджувати у практику передові методи навчання особового складу;</p>
<p class="s">Абзац дванадцятий статті 71 в редакції Закону <a href="https://zakon.rada.gov.ua/laws/show/205-20#n113">№ 205-IX від 17.10.2019</a></p>
<p>організовувати та здійснювати заходи, спрямовані на підвищення фахового рівня особового складу бригади (полку, окремого батальйону);</p>
<p>керувати пожежною безпекою, розробляти план пожежної безпеки та контролювати його виконання;</p>
<p>перевіряти додержання правил внутрішнього порядку в бригаді (полку, окремому батальйоні) та його підрозділах, а також підготовку добового наряду та несення ним служби.</p>
<p class="s">Текст статті 71 із змінами, внесеними згідно із Законом <a href="https://zakon.rada.gov.ua/laws/show/205-20#n115">№ 205-IX від 17.10.2019</a></p>

<h4 id="n332">Заступник командира бригади (полку, окремого батальйону) з морально-психологічного забезпечення</h4>
<p class="s">Назва підрозділу в редакції Закону <a href="https://zakon.rada.gov.ua/laws/show/205-20#n116">№ 205-IX від 17.10.2019</a></p>
<p>72. Заступник командира бригади (полку, окремого батальйону) з морально-психологічного забезпечення в мирний і воєнний час відповідає за безпосередню організацію і проведення заходів морально-психологічного забезпечення; за військову дисципліну, морально-психологічний стан особового складу; за морально-психологічне забезпечення бойової готовності, бойової підготовки, виконання бойових завдань, правопорядку, повсякденної діяльності особового складу військової частини; за національно-патріотичну підготовку та інформаційну роботу, організацію дозвілля військовослужбовців, членів їх сімей, працівників військової частини, їх соціальний захист.</p>
<p class="s">Частина перша статті 72 із змінами, внесеними згідно із Законом <a href="https://zakon.rada.gov.ua/laws/show/205-20#n119">№ 205-IX від 17.10.2019</a></p>
<p>Заступник командира бригади (полку, окремого батальйону) з морально-психологічного забезпечення підпорядковується командирові та є прямим начальником усього особового складу полку (окремого батальйону).</p>
<p class="s">Текст статті 72 із змінами, внесеними згідно із Законом <a href="https://zakon.rada.gov.ua/laws/show/205-20#n120">№ 205-IX від 17.10.2019</a></p>
<p>73. Заступник командира бригади (полку, окремого батальйону) з виховної роботи зобов’язаний:</p>
<p>брати участь у розробленні планів бойової та мобілізаційної готовності, бойової підготовки бригади (полку, окремого батальйону) й організовувати їх виконання відповідно до своєї спеціальності;</p>
<p class="s">Абзац другий статті 73 із змінами, внесеними згідно із Законом <a href="https://zakon.rada.gov.ua/laws/show/205-20#n122">№ 205-IX від 17.10.2019</a></p>
<p>планувати і проводити роботу, спрямовану на виховання у військовослужбовців відданості Українському народові, формування в особового складу бригади (полку, окремого батальйону) високих морально-психологічних якостей, готовності до свідомого виконання положень <a href="https://zakon.rada.gov.ua/laws/show/254%D0%BA/96-%D0%B2%D1%80">Конституції України</a> і законів України, Військової присяги, вимог військових статутів Збройних Сил України, інших нормативно-правових актів і наказів командирів (начальників);</p>
<p>виховувати особовий склад бригади (полку, окремого батальйону) у дусі свідомого виконання військового обов’язку, вірності Бойовому Прапорові, традиціям дружби і військового товариства, любові до своєї частини, постійної пильності і бойової готовності;</p>
<p>організовувати та проводити заходи морально-психологічного забезпечення, спрямовані на якісне виконання завдань бойової підготовки, підвищення боєздатності бригади (полку, окремого батальйону) та зміцнення єдиноначальності;</p>
<p class="s">Абзац п’ятий статті 73 із змінами, внесеними згідно із Законом <a href="https://zakon.rada.gov.ua/laws/show/205-20#n123">№ 205-IX від 17.10.2019</a></p>
<p>вивчати та аналізувати морально-психологічний стан підрозділів, подавати допомогу командирам, начальникам родів військ і служб у поліпшенні морально-психологічного клімату у військових колективах;</p>
<p>знати ділові та морально-психологічні якості осіб офіцерського складу бригади (полку, окремого батальйону), головного сержанта бригади та головних сержантів підрозділів, до роти включно, особисто навчати їх практиці роботи з особовим складом, надавати необхідну методичну допомогу; брати участь у доборі кандидатів для прийняття на військову службу за контрактом, а також у розподілі за підрозділами поповнення, яке прибуло до бригади (полку, окремого батальйону);</p>
<p class="s">Абзац сьомий статті 73 в редакції Закону <a href="https://zakon.rada.gov.ua/laws/show/205-20#n124">№ 205-IX від 17.10.2019</a></p>
<p>брати участь у роботі з кадрами, їх атестації, у доборі кандидатів для вступу до вищих військових навчальних закладів, здійснювати вивчення, добір, навчання спеціалістів із морально-психологічного забезпечення бригади (полку, окремого батальйону);</p>
<p class="s">Абзац восьмий статті 73 в редакції Закону <a href="https://zakon.rada.gov.ua/laws/show/205-20#n124">№ 205-IX від 17.10.2019</a></p>
<p>планувати, організовувати і контролювати проведення в підрозділах заходів з морально-психологічного супроводу повсякденної діяльності особового складу, доповідати командирові бригади (полку, окремого батальйону) та заступникові командира з морально-психологічного забезпечення вищої ланки управління про результати їх виконання;</p>
<p class="s">Абзац дев’ятий статті 73 в редакції Закону <a href="https://zakon.rada.gov.ua/laws/show/205-20#n124">№ 205-IX від 17.10.2019</a></p>
<p>знати потреби і запити особового складу, вживати заходів для вирішення скарг і задоволення заяв, підтримувати зв’язок із сім’ями військовослужбовців, піклуватися про їх здоров’я, харчування, поліпшення матеріально-побутового становища особового складу;</p>
<p>брати участь у доборі особового складу варт, а також у проведенні занять з особовим складом добового наряду;</p>
<p>організовувати та проводити роз’яснення законодавства та брати участь у забезпеченні додержання військовослужбовцями його вимог;</p>
<p>забезпечувати проведення конкретних заходів щодо зміцнення військової дисципліни та правопорядку, профілактики правопорушень серед особового складу, згуртування військових колективів;</p>
<p>вивчати суспільно-політичну обстановку в районі розташування бригади (полку, окремого батальйону), надавати командирові пропозиції щодо удосконалення організації заходів з морально-психологічного забезпечення;</p>
<p class="s">Абзац чотирнадцятий статті 73 в редакції Закону <a href="https://zakon.rada.gov.ua/laws/show/205-20#n124">№ 205-IX від 17.10.2019</a></p>
<p>брати участь у роботі щодо організації занять з якісного опанування і зразкового утримання військовослужбовцями бойової та іншої техніки, додержання заходів безпеки та охорони довкілля;</p>
<p>організовувати і контролювати національно-патріотичну підготовку в бригаді (полку, окремому батальйоні), вносити пропозиції щодо змісту і методики проведення занять, виходячи з особливостей службової діяльності та специфіки навчально-бойових завдань;</p>
<p class="s">Абзац шістнадцятий статті 73 із змінами, внесеними згідно із Законом <a href="https://zakon.rada.gov.ua/laws/show/205-20#n129">№ 205-IX від 17.10.2019</a></p>
<p>забезпечувати постійне інформування військовослужбовців про суспільно-політичну обстановку в Україні, військову політику держави та завдання Збройних Сил України, стан бойової підготовки та військової дисципліни особового складу;</p>
<p>піклуватися про духовний і культурний розвиток військовослужбовців, розробляти плани проведення вихідних, святкових та неробочих днів, разом з командирами підрозділів організовувати і проводити заходи культурологічної роботи та дозвілля особового складу та членів їх сімей бригади (полку, окремого батальйону); керувати роботою клубу військової частини;</p>
<p class="s">Абзац вісімнадцятий статті 73 із змінами, внесеними згідно із Законом <a href="https://zakon.rada.gov.ua/laws/show/205-20#n130">№ 205-IX від 17.10.2019</a></p>
<p>постійно підтримувати зв’язки з органами місцевого самоврядування, подавати їм допомогу у військово-патріотичному вихованні молоді;</p>
<p>контролювати правильність використання технічних засобів пропаганди, своєчасність доставки і видачі особовому складові періодичних видань, поштових відправлень;</p>
<p class="s">Абзац двадцятий статті 73 із змінами, внесеними згідно із Законом <a href="https://zakon.rada.gov.ua/laws/show/205-20#n131">№ 205-IX від 17.10.2019</a></p>
<p>вивчати і впроваджувати передовий досвід, вносити пропозиції щодо вдосконалення форм і методів виховання, національно-патріотичної підготовки та інформаційної роботи;</p>
<p>вести облік кримінальних та інших правопорушень, надзвичайних подій та дисциплінарних провинностей, вчинених особовим складом, проводити соціологічний та соціально-психологічний аналіз їх причин, готувати аналітичні довідки щодо стану військової дисципліни; подавати донесення у порядку підпорядкованості про вчинені військовослужбовцями правопорушення;</p>
<p class="s">Абзац двадцять другий статті 73 із змінами, внесеними згідно із Законом <a href="https://zakon.rada.gov.ua/laws/show/720-20#n227">№ 720-IX від 17.06.2020</a></p>
<p>доповідати командирові бригади (полку, окремого батальйону) та заступникові командира з морально-психологічного забезпечення вищої ланки управління про стан військової дисципліни та морально-психологічний стан особового складу, а також про заходи, здійснені фахівцями структур морально-психологічного забезпечення.</p>
<p class="s">Абзац двадцять третій статті 73 в редакції Закону <a href="https://zakon.rada.gov.ua/laws/show/205-20#n132">№ 205-IX від 17.10.2019</a></p>
<p class="s">Текст статті 73 із змінами, внесеними згідно із Законом <a href="https://zakon.rada.gov.ua/laws/show/205-20#n134">№ 205-IX від 17.10.2019</a></p>

<h4 id="n358">Заступник командира бригади (полку, окремого батальйону) з озброєння (інженерно-авіаційної служби) - начальник технічної частини</h4>
<p class="s">Назва підрозділу із змінами, внесеними згідно із Законом <a href="https://zakon.rada.gov.ua/laws/show/205-20#n135">№ 205-IX від 17.10.2019</a></p>
<p>74. Заступник командира бригади (полку, окремого батальйону) з озброєння (інженерно-авіаційної служби) - начальник технічної частини у мирний і воєнний час відповідає за технічне забезпечення бригади (полку, окремого батальйону); за технічний стан, правильну експлуатацію, ремонт та евакуацію озброєння, бойової та іншої техніки підпорядкованих служб; за зберігання боєприпасів і забезпечення ними підрозділів (крім авіаційних); за облік і зберігання зброї та боєприпасів на складах, а також за стан спеціальних споруд, технічних позицій, підпорядкованих складів, парків (стоянок літальних апаратів) та організацію в них внутрішньої служби; за технічну підготовку особового складу бригади (полку, окремого батальйону); за бойову та мобілізаційну готовність безпосередньо підпорядкованих підрозділів і служб; за бойову підготовку, виховання, військову дисципліну і морально-психологічний стан їх особового складу; за стан пожежної безпеки підпорядкованих об’єктів.</p>
<p>Заступник командира бригади (полку, окремого батальйону) з озброєння (інженерно-авіаційної служби) - начальник технічної частини підпорядковується командирові і є прямим начальником усього особового складу бригади (полку, окремого батальйону).</p>
<p class="s">Текст статті 74 із змінами, внесеними згідно із Законом <a href="https://zakon.rada.gov.ua/laws/show/205-20#n136">№ 205-IX від 17.10.2019</a></p>
<p>75. Заступник командира бригади (полку, окремого батальйону) з озброєння (інженерно-авіаційної служби) - начальник технічної частини зобов’язаний:</p>
<p>брати участь у розробленні планів бойової та мобілізаційної готовності, бойової підготовки й організовувати їх виконання за своєю спеціальністю;</p>
<p>керувати бойовою підготовкою та діяльністю підпорядкованих йому підрозділів і служб;</p>
<p>знати ділові та морально-психологічні якості військовослужбовців офіцерського, сержантського (старшинського) складу безпосередньо підпорядкованих йому підрозділів і служб, постійно проводити з ними роботу з військового виховання та вдосконалення їх підготовки за спеціальністю;</p>
<p class="s">Абзац четвертий статті 75 із змінами, внесеними згідно із Законом <a href="https://zakon.rada.gov.ua/laws/show/205-20#n138">№ 205-IX від 17.10.2019</a></p>
<p>керувати технічною підготовкою особового складу бригади (полку, окремого батальйону), проводити заняття з військовослужбовцями офіцерського, сержантського (старшинського) складу, які обіймають посади не нижче головного сержанта роти, з вивчення озброєння, техніки і боєприпасів, водіння машин, організації та здійснення технічного забезпечення, а також заходи щодо підготовки класних технічних спеціалістів;</p>
<p class="s">Абзац п’ятий статті 75 із змінами, внесеними згідно із Законом <a href="https://zakon.rada.gov.ua/laws/show/205-20#n139">№ 205-IX від 17.10.2019</a></p>
<p>організовувати експлуатацію, ремонт та евакуацію озброєння, бойової та іншої техніки, забезпечуючи їх постійну справність;</p>
<p>систематично перевіряти знання особовим складом правил експлуатації, ремонту та евакуації озброєння, бойової та іншої техніки;</p>
<p>стежити за виконанням правил застосування та економним витрачанням пального, мастильних матеріалів та спеціальних рідин у підрозділах бригади (полку, окремого батальйону);</p>
<p>перевіряти не менше ніж двічі на рік наявність і технічний стан озброєння, боєприпасів, бойової та іншої техніки, матеріальних засобів на складах і в підрозділах, при цьому проводити номерну перевірку стрілецької зброї поточного забезпечення; організовувати щорічне проведення інвентаризації всього озброєння, техніки і майна у службах, результати перевірок та інвентаризації відображати в актах і наказах по бригаді (полку, окремому батальйону);</p>
<p>керувати роботами з обладнання спеціальних споруд на технічних позиціях, у парках, підпорядкованих складах, оснащувати їх природоохоронними і технічними засобами;</p>
<p>керувати роботами, пов’язаними з виконанням протипожежних заходів, стежити за станом пристроїв блискавкозахисту на об’єктах бригади (полку, окремого батальйону) та організовувати періодичну їх перевірку;</p>
<p>організовувати й контролювати несення внутрішньої служби в парках, інструктувати чергового парку перед заступанням у наряд;</p>
<p>своєчасно замовляти запасні частини, паркове обладнання та інше військово-технічне майно, організовувати їх одержання, зберігання і видачу підрозділам бригади (полку, окремого батальйону), забезпечувати правильне використання;</p>
<p>розробляти і здійснювати заходи, спрямовані на запобігання катастрофам, аваріям і пошкодженням озброєння, бойової та іншої техніки, аналізувати їх причини, проводити заходи щодо забезпечення вимог безпеки під час підготовки їх до експлуатації;</p>
<p>знати будову і правила експлуатації озброєння, бойової та іншої техніки бригади (полку, окремого батальйону), їх наявність і технічний стан, організовувати й контролювати ведення обліку та звітності в установленому порядку;</p>
<p>щомісяця доповідати командирові бригади (полку, окремого батальйону) про стан використання ліміту витрачання боєприпасів і моторесурсів;</p>
<p>керувати роботами з обладнання та вдосконалення автодрому і танкодрому, ремонту й обслуговування навчально-тренувальних засобів, а також удосконалення та збереження навчально-матеріальної бази з технічної підготовки.</p>
<p>У військовій частині, де заступник командира з озброєння штатом не передбачений, його обов’язки виконує начальник автомобільної служби або начальник однієї з технічних служб військової частини, який підпорядковується командирові військової частини і є прямим начальником особового складу безпосередньо підпорядкованих йому підрозділів і служб.</p>
<p class="s">Текст статті 75 із змінами, внесеними згідно із Законом <a href="https://zakon.rada.gov.ua/laws/show/205-20#n140">№ 205-IX від 17.10.2019</a></p>

<h4 id="n379">Заступник командира бригади (полку, окремого батальйону) з тилу</h4>
<p class="s">Назва підрозділу із змінами, внесеними згідно із Законом <a href="https://zakon.rada.gov.ua/laws/show/205-20#n141">№ 205-IX від 17.10.2019</a></p>
<p>76. Заступник командира бригади (полку, окремого батальйону) з тилу в мирний і воєнний час відповідає за матеріальне й технічне забезпечення підрозділів бригади (полку, окремого батальйону) підпорядкованими службами; за підвезення всіх видів матеріальних засобів та за водопостачання; за торговельно-побутове забезпечення особового складу; за утримання казарм та іншого житлового фонду; за бойову та мобілізаційну готовність, бойову підготовку, виховання, військову дисципліну, морально-психологічний стан, додержання правил охорони довкілля і стан пожежної безпеки безпосередньо підпорядкованих йому підрозділів і служб, укомплектування їх озброєнням і технікою тилу; за стан обліку матеріально-технічних засобів підпорядкованих служб.</p>
<p>Заступник командира бригади (полку, окремого батальйону) з тилу підпорядковується командирові та є прямим начальником усього особового складу бригади (полку, окремого батальйону).</p>
<p class="s">Текст статті 76 із змінами, внесеними згідно із Законом <a href="https://zakon.rada.gov.ua/laws/show/205-20#n142">№ 205-IX від 17.10.2019</a></p>
<p>77. Заступник командира бригади (полку, окремого батальйону) з тилу зобов’язаний:</p>
<p>брати участь у розробленні планів бойової та мобілізаційної готовності, бойової підготовки бригади (полку, окремого батальйону) й організовувати їх виконання відповідно до своєї спеціальності;</p>
<p>керувати діяльністю та бойовою підготовкою підпорядкованих підрозділів і служб бригади (полку, окремого батальйону), проводити заняття з військовослужбовцями офіцерського, сержантського (старшинського) складу, які обіймають посади не нижче головного сержанта роти з організації тилового забезпечення, а з головними сержантами рот, сержантами із матеріального забезпечення (старшинами) рот - з ведення військового господарства;</p>
<p class="s">Абзац третій статті 77 в редакції Закону <a href="https://zakon.rada.gov.ua/laws/show/205-20#n144">№ 205-IX від 17.10.2019</a></p>
<p>керувати роботою, спрямованою на поліпшення матеріально-побутового становища особового складу військової частини;</p>
<p>організовувати своєчасне забезпечення підпорядкованими службами підрозділів бригади (полку, окремого батальйону) матеріальними засобами, якісне харчування особового складу; контролювати доведення встановлених норм забезпечення до кожного військовослужбовця;</p>
<p>організовувати своєчасну видачу обмундирування, його припасування й ремонт;</p>
<p>знати ділові та морально-психологічні якості військовослужбовців офіцерського, сержантського (старшинського) складу безпосередньо підпорядкованих йому підрозділів і служб, постійно проводити з ними роботу з виховання та вдосконалення підготовки за спеціальністю;</p>
<p class="s">Абзац сьомий статті 77 із змінами, внесеними згідно із Законом <a href="https://zakon.rada.gov.ua/laws/show/205-20#n146">№ 205-IX від 17.10.2019</a></p>
<p>планувати роботу транспорту, пов’язану з підвезенням матеріальних засобів, і здійснювати контроль за правильністю та ефективністю його використання;</p>
<p>планувати і організовувати підвезення підрозділам бригади (полку, окремого батальйону) матеріальних засобів та забезпечувати водопостачання;</p>
<p>перевіряти не менше ніж двічі на рік наявність і стан матеріальних засобів у підрозділах бригади (полку, окремого батальйону) і безпосередньо підпорядкованих складах з оформленням відповідних актів; організовувати щорічне проведення інвентаризації всього майна і техніки у службах;</p>
<p>керувати роботами з обладнання й удосконалення навчально-матеріальної бази та механізації вантажно-розвантажувальних робіт тилу бригади (полку, окремого батальйону) і підпорядкованих складів;</p>
<p>здійснювати контроль за якістю, правильністю застосування і ощадливим витрачанням пального, мастильних матеріалів і спеціальних рідин та виконанням вимог безпеки при поводженні з ними;</p>
<p>інструктувати перед заступанням у наряд чергового їдальні;</p>
<p>знати наявність і стан техніки в підпорядкованих підрозділах і службах, забезпечувати її правильну експлуатацію, обслуговування, ремонт та евакуацію;</p>
<p>організовувати належну експлуатацію, своєчасний ремонт жилих і нежилих будинків, водопровідно-каналізаційних мереж і споруд, своєчасну підготовку їх до зими, а також казарменого інвентарю й меблів, утримання в належному стані території, на якій розквартировані підрозділи бригади (полку, окремого батальйону), вживати заходів для пожежної безпеки об’єктів безпосередньо підпорядкованих йому підрозділів і служб, а також обладнання їх технічними засобами охорони та засобами протипожежного захисту;</p>
<p class="s">Абзац п’ятнадцятий статті 77 із змінами, внесеними згідно із Законами <a href="https://zakon.rada.gov.ua/laws/show/1420-15">№ 1420-IV від 03.02.2004</a>, <a href="https://zakon.rada.gov.ua/laws/show/205-20#n147">№ 205-IX від 17.10.2019</a></p>
<p>розробляти заходи щодо економічної роботи й організовувати їх здійснення;</p>
<p>організовувати банно-пральне обслуговування підрозділів бригади (полку, окремого батальйону);</p>
<p>контролювати якість надання послуг з організації харчування суб’єктами господарювання, брати участь у складанні розкладки продуктів та подавати її на затвердження командирові військової частини, здійснювати контроль за станом здійснення суб’єктами господарювання заходів щодо обладнання і удосконалення переданих їм об’єктів, правильністю експлуатації та своєчасним ремонтом таких об’єктів;</p>
<p class="s">Абзац вісімнадцятий статті 77 в редакції Закону <a href="https://zakon.rada.gov.ua/laws/show/205-20#n148">№ 205-IX від 17.10.2019</a></p>
<p>розробляти та здійснювати заходи щодо додержання вимог безпеки під час виконання ремонтно-будівельних і господарських робіт та експлуатації техніки в підпорядкованих підрозділах і службах;</p>
<p>організовувати забезпечення військовослужбовців своєї частини службовим, тимчасовим (орендованим) чи постійним житлом;</p>
<p>організовувати й контролювати ведення обліку та звітності в установленому порядку.</p>
<p class="s">Текст статті 77 із змінами, внесеними згідно із Законом <a href="https://zakon.rada.gov.ua/laws/show/205-20#n150">№ 205-IX від 17.10.2019</a></p>

<h4 id="n404">Начальник артилерії бригади</h4>
<p class="s">Назва підрозділу із змінами, внесеними згідно із Законом <a href="https://zakon.rada.gov.ua/laws/show/205-20#n151">№ 205-IX від 17.10.2019</a></p>
<p>78. Начальник артилерії бригади в мирний і воєнний час відповідає за бойову та мобілізаційну готовність, підготовку особового складу за спеціальністю артилерійських підрозділів; за бойову підготовку, виховання, військову дисципліну і морально-психологічний стан особового складу бригадної артилерії; за укомплектування артилерійських підрозділів озброєнням, бойовою та іншою технікою, їх експлуатацію і своєчасний ремонт, а також за створення навчально-матеріальної бази за спеціальністю, удосконалення та утримання її у справному стані.</p>
<p>Начальник артилерії бригади підпорядковується командирові бригади і є прямим начальником для всього особового складу артилерійських підрозділів.</p>
<p class="s">Текст статті 78 із змінами, внесеними згідно із Законом <a href="https://zakon.rada.gov.ua/laws/show/205-20#n152">№ 205-IX від 17.10.2019</a></p>
<p>79. Начальник артилерії бригади зобов’язаний:</p>
<p>брати участь у розробленні планів бойової та мобілізаційної готовності, бойової підготовки бригади відповідно до своєї спеціальності, організовувати і контролювати їх виконання;</p>
<p>проводити заняття з бойового застосування артилерії, навчання й контрольні заняття з артилерійськими підрозділами бригади, вести облік підготовки офіцерів зі стрільби та управління вогнем;</p>
<p>перевіряти організацію і стан бойової підготовки артилерійських підрозділів бригади, усувати виявлені недоліки та подавати допомогу командирам підрозділів в організації та проведенні занять;</p>
<p>знати ділові та морально-психологічні якості військовослужбовців офіцерського, сержантського (старшинського) складу артилерійських підрозділів бригади, постійно проводити роботу з удосконалення їх підготовки за спеціальністю;</p>
<p class="s">Абзац п’ятий статті 79 із змінами, внесеними згідно із Законом <a href="https://zakon.rada.gov.ua/laws/show/205-20#n154">№ 205-IX від 17.10.2019</a></p>
<p>перевіряти не менше ніж двічі на рік технічний стан, комплектність та облік озброєння, боєприпасів і додержання порядку їх зберігання в артилерійських підрозділах бригади;</p>
<p>вживати заходів для запобігання порушенням правил безпеки під час занять, навчань і стрільб;</p>
<p>керувати роботою з обладнання та удосконалення навчально-матеріальної бази, забезпечувати її правильне утримання та експлуатацію;</p>
<p>контролювати готовність артилерійських підрозділів до виконання поставлених завдань.</p>
<p class="s">Текст статті 79 із змінами, внесеними згідно із Законом <a href="https://zakon.rada.gov.ua/laws/show/205-20#n155">№ 205-IX від 17.10.2019</a></p>

<h4 id="n416">Командир дивізіону - начальник протиповітряної оборони бригади</h4>
<p class="s">Назва підрозділу із змінами, внесеними згідно із Законом <a href="https://zakon.rada.gov.ua/laws/show/205-20#n156">№ 205-IX від 17.10.2019</a></p>
<p>80. Командир дивізіону - начальник протиповітряної оборони бригади в мирний і воєнний час відповідає за бойове застосування всіх засобів протиповітряної оборони бригади, за бойову та мобілізаційну готовність, бойову підготовку, виховання, військову дисципліну і морально-психологічний стан особового складу підрозділів протиповітряної оборони бригади та підтримання їх озброєння і техніки у боєздатному стані; за стан навчально-матеріальної бази у підрозділах бригади відповідно до спеціальності.</p>
<p>Командир дивізіону - начальник протиповітряної оборони бригади підпорядковується командирові бригади і є прямим начальником особового складу підрозділів протиповітряної оборони бригади.</p>
<p class="s">Стаття 80 із змінами, внесеними згідно із Законом <a href="https://zakon.rada.gov.ua/laws/show/205-20#n157">№ 205-IX від 17.10.2019</a></p>
<p>81. Командир дивізіону - начальник протиповітряної оборони бригади зобов’язаний:</p>
<p>брати участь у розробленні планів бойової та мобілізаційної готовності, бойової підготовки бригади й організовувати їх виконання відповідно до своєї спеціальності;</p>
<p>керувати бойовою підготовкою підрозділів бригади відповідно до своєї спеціальності;</p>
<p>проводити заняття з військовослужбовцями офіцерського, сержантського (старшинського) складу бригади, які обіймають посади не нижче головного сержанта батареї, з питань протиповітряної оборони;</p>
<p class="s">Абзац четвертий статті 81 із змінами, внесеними згідно із Законом <a href="https://zakon.rada.gov.ua/laws/show/205-20#n159">№ 205-IX від 17.10.2019</a></p>
<p>знати ділові та морально-психологічні якості військовослужбовців офіцерського, сержантського (старшинського) складу підрозділів протиповітряної оборони бригади;</p>
<p class="s">Абзац п’ятий статті 81 в редакції Закону <a href="https://zakon.rada.gov.ua/laws/show/205-20#n160">№ 205-IX від 17.10.2019</a></p>
<p>перевіряти не менше ніж двічі на рік стан обліку озброєння, бойової та іншої техніки і матеріальних засобів у безпосередньо підпорядкованих підрозділах;</p>
<p>організовувати роботу з обладнання та вдосконалення навчально-матеріальної бази відповідно до спеціальності;</p>
<p>знати наявність, стан техніки і матеріальних засобів у підрозділах протиповітряної оборони бригади, забезпечувати їх експлуатацію, обслуговування та ремонт;</p>
<p>організовувати й контролювати ведення обліку та звітності в установленому порядку.</p>
<p>Щодо виконання обов’язків командира дивізіону - керуватися <a href="#n629">статтями 101</a> і <a href="#n631">102</a> цього Статуту.</p>
<p class="s">Текст статті 81 із змінами, внесеними згідно із Законом <a href="https://zakon.rada.gov.ua/laws/show/205-20#n162">№ 205-IX від 17.10.2019</a></p>

<h4 id="n429">Начальник служби бригади*</h4>
<p class="s">Назва підрозділу із змінами, внесеними згідно із Законом <a href="https://zakon.rada.gov.ua/laws/show/205-20#n163">№ 205-IX від 17.10.2019</a></p>
<p class="fn">Положеннями <a href="#n431">статей 82-84</a> керуються всі начальники служб бригади, начальник розвідки, начальник зв’язку та начальник фізичної підготовки і спорту бригади.</p>
<p class="s">Виноска із змінами, внесеними згідно із Законом <a href="https://zakon.rada.gov.ua/laws/show/205-20#n163">№ 205-IX від 17.10.2019</a></p>
<p>82. Начальник служби бригади в мирний і воєнний час відповідає за відповідний вид забезпечення бригади цією службою; за підготовку підрозділів бригади відповідно до своєї спеціальності; за забезпечення бригади озброєнням, бойовою та іншою технікою і матеріальними засобами зі своєї служби, їх правильне використання та утримання в порядку і справності; за бойову та мобілізаційну готовність, бойову підготовку, виховання, військову дисципліну і морально-психологічний стан особового складу, підпорядкованих підрозділів і служби; за додержання правил охорони довкілля підпорядкованими підрозділами на об’єктах служби, їх пожежну безпеку і санітарний стан; за стан навчально-матеріальної бази відповідно до своєї спеціальності.</p>
<p class="s">Стаття 82 із змінами, внесеними згідно із Законом <a href="https://zakon.rada.gov.ua/laws/show/205-20#n164">№ 205-IX від 17.10.2019</a></p>
<p>83. Начальник служби бригади зобов’язаний:</p>
<p>знати вимоги статутів, наказів, порадників та інструкцій щодо організації керівництва службою, додержуватися їх у службовій діяльності;</p>
<p>брати участь у розробленні планів бойової та мобілізаційної готовності, бойової підготовки та організовувати їх виконання відповідно до своєї спеціальності;</p>
<p>керувати діяльністю служби і бойовою підготовкою підпорядкованих підрозділів, підтримувати в них внутрішній порядок;</p>
<p>знати ділові та морально-психологічні якості кожного військовослужбовця офіцерського, сержантського (старшинського) складу служби і безпосередньо підпорядкованих йому підрозділів, проводити з ними індивідуально-виховну роботу;</p>
<p class="s">Абзац п’ятий статті 83 із змінами, внесеними згідно із Законом <a href="https://zakon.rada.gov.ua/laws/show/205-20#n166">№ 205-IX від 17.10.2019</a></p>
<p>проводити заняття з військовослужбовцями офіцерського, сержантського (старшинського) складу та підрозділами бригади зі своєї спеціальності, здійснювати заходи щодо підготовки відповідних класних спеціалістів;</p>
<p class="s">Абзац шостий статті 83 із змінами, внесеними згідно із Законом <a href="https://zakon.rada.gov.ua/laws/show/205-20#n167">№ 205-IX від 17.10.2019</a></p>
<p>вживати заходів щодо охорони державної таємниці;</p>
<p class="s">Статтю 83 доповнено абзацом згідно із Законом <a href="https://zakon.rada.gov.ua/laws/show/1420-15">№ 1420-IV від 03.02.2004</a></p>
<p>знати наявність і стан, а також будову і правила експлуатації (використання) озброєння, бойової та іншої техніки і матеріальних засобів зі своєї служби; своєчасно проводити заходи щодо метрологічного забезпечення озброєння, бойової та іншої техніки, обладнання та майна служби і підпорядкованих підрозділів; здійснювати контроль та вживати заходів для забезпечення надійної охорони підпорядкованого складу, а також озброєння і техніки підпорядкованого підрозділу;</p>
<p>стежити за справністю озброєння, бойової та іншої техніки і матеріальних засобів зі своєї служби в підрозділах бригади і на підпорядкованому складі, організовувати їх правильну експлуатацію (використання) та забезпечувати при цьому виконання вимог безпеки;</p>
<p>здійснювати контроль за ощадливим витрачанням і правильністю використання пального та мастильних матеріалів в озброєнні, бойовій та іншій техніці служби;</p>
<p class="s">Абзац десятий статті 83 із змінами, внесеними згідно із Законом <a href="https://zakon.rada.gov.ua/laws/show/205-20#n168">№ 205-IX від 17.10.2019</a></p>
<p>вести облік і складати звітність у встановленому порядку, щомісяця проводити з підрозділами і підпорядкованим складом бригади звірку облікових даних, в установлені терміни проводити перевірку підрозділів відповідно до своїх обов’язків із складанням відповідних актів;</p>
<p>своєчасно подавати заявки на озброєння, бойову та іншу техніку і матеріальні засоби для своєї служби, здійснювати їх одержання, зберігання, видачу в підрозділи і своєчасно поновлювати (освіжати) непорушний запас;</p>
<p>організовувати ремонт озброєння, бойової та іншої техніки (майна) зі своєї служби в бригаді, контролювати якість і терміни його проведення, своєчасно забезпечувати здавання в ремонт озброєння, бойової та іншої техніки (майна), які не можуть бути відремонтовані своїми силами;</p>
<p>брати участь у розробленні планів проведення паркового і парко-господарського днів;</p>
<p>оглядати озброєння, бойову та іншу техніку служби, що надходять у бригаду та відправляються з бригади;</p>
<p>вживати заходів для запобігання надзвичайним подіям під час експлуатації озброєння, бойової та іншої техніки і використання матеріальних засобів зі своєї служби, виявляти причини цих подій і забезпечувати їх усунення;</p>
<p>здійснювати контроль за виконанням вимог пожежної безпеки в підпорядкованих підрозділах і службі, а також заходи щодо охорони довкілля;</p>
<p class="s">Абзац вісімнадцятий статті 83 виключено на підставі Закону <a href="https://zakon.rada.gov.ua/laws/show/205-20#n169">№ 205-IX від 17.10.2019</a></p>
<p>перевіряти несення бойового чергування і служби добовим нарядом згідно з графіком, затвердженим командиром бригади;</p>
<p>керувати роботами з обладнання навчально-матеріальної бази відповідно до своєї спеціальності.</p>
<p class="s">Текст статті 83 із змінами, внесеними згідно із Законом <a href="https://zakon.rada.gov.ua/laws/show/205-20#n170">№ 205-IX від 17.10.2019</a></p>
<p>84. Начальник служби бригади за спеціальністю має право:</p>
<p>давати командирам підрозділів вказівки і рекомендації з бойової підготовки особового складу та експлуатації (використання) і обслуговування озброєння, бойової та іншої техніки, матеріальних засобів;</p>
<p>проводити раптові перевірки наявності і стану озброєння, бойової та іншої техніки, матеріальних засобів зі своєї спеціальності;</p>
<p>припиняти експлуатацію озброєння, бойової та іншої техніки у разі виявлення недоліків, які можуть призвести до аварій, поломок або виведення їх із ладу, а також у разі невиконання вимог безпеки.</p>
<p>Про всі виявлені недоліки і вжиті для їх усунення заходи начальник служби зобов’язаний письмово доповідати своєму безпосередньому начальникові.</p>
<p class="s">Стаття 84 із змінами, внесеними згідно із Законом <a href="https://zakon.rada.gov.ua/laws/show/205-20#n171">№ 205-IX від 17.10.2019</a></p>

<h4 id="n458">Начальник інженерної служби бригади</h4>
<p class="s">Назва підрозділу із змінами, внесеними згідно із Законом <a href="https://zakon.rada.gov.ua/laws/show/205-20#n172">№ 205-IX від 17.10.2019</a></p>
<p>85. Начальник інженерної служби бригади підпорядковується командирові бригади і є прямим начальником особового складу інженерно-саперного підрозділу бригади.</p>
<p>На додаток до вимог, викладених у <a href="#n431">статтях 82-84</a>, начальник інженерної служби бригади зобов’язаний:</p>
<p>планувати заходи інженерного забезпечення дій бригади як у мирний, так і у воєнний час, керувати їх здійсненням;</p>
<p>особисто брати участь у перевірці стану озброєння, бойової та іншої техніки зі своєї служби, що надходять або відправляються з бригади;</p>
<p>проводити не рідше ніж один раз на три місяці перевірку наявності та технічного стану засобів інженерного озброєння в підрозділах і на складі бригади, щорічно проводити інвентаризацію.</p>
<p class="s">Текст статті 85 із змінами, внесеними згідно із Законом <a href="https://zakon.rada.gov.ua/laws/show/205-20#n172">№ 205-IX від 17.10.2019</a></p>

<h4 id="n464">Начальник служби радіаційного, хімічного, біологічного захисту - начальник служби екологічної безпеки бригади</h4>
<p class="s">Назва підрозділу із змінами, внесеними згідно із Законом <a href="https://zakon.rada.gov.ua/laws/show/205-20#n173">№ 205-IX від 17.10.2019</a></p>
<p>86. Начальник служби радіаційного, хімічного, біологічного захисту - начальник служби екологічної безпеки бригади підпорядковується командирові бригади і є прямим начальником особового складу підрозділу радіаційного, хімічного, біологічного захисту бригади.</p>
<p>На доповнення вимог, викладених у <a href="#n431">статтях 82-84</a>, начальник служби радіаційного, хімічного, біологічного захисту - начальник служби екологічної безпеки бригади зобов’язаний:</p>
<p>організовувати та проводити підготовку хімічних інструкторів батальйонів та позаштатних відділень (екіпажів, обслуг) у підрозділах, призначених для ведення радіаційної, хімічної і біологічної розвідки та спостереження;</p>
<p>брати участь у розробленні заходів захисту бригади від зброї масового ураження, організовувати їх виконання зі своєї служби, здійснювати заходи для забезпечення радіаційної та екологічної безпеки, знати метеорологічну обстановку в приземному шарі в районах розташування та бойових дій бригади;</p>
<p>проводити не рідше ніж один раз на три місяці перевірку наявності та технічного стану озброєння і засобів радіаційного, хімічного і біологічного захисту в підрозділах бригади та на складі;</p>
<p>здійснювати контроль за організацією екологічно безпечної експлуатації та технічного обслуговування озброєння, бойової та іншої техніки, комунальних і побутових об’єктів, технологічних ліній та цехів, пунктів заправлення і складів пально-мастильних матеріалів, підсобних господарств бригади;</p>
<p>вести облік та організовувати контроль за зберіганням, використанням і транспортуванням ядерних матеріалів, джерел іонізуючого випромінювання, токсичних речовин відповідно до встановлених норм і правил;</p>
<p>планувати та контролювати реалізацію заходів щодо зменшення викидів (скидання) шкідливих речовин у довкілля;</p>
<p>складати річний та перспективний плани контролю екологічної безпеки на підпорядкованих об’єктах та контролювати їх виконання;</p>
<p class="s">Абзац дев’ятий частини другої статті 86 виключено на підставі Закону <a href="https://zakon.rada.gov.ua/laws/show/205-20#n174">№ 205-IX від 17.10.2019</a></p>
<p>організовувати здійснення заходів щодо ліквідації наслідків забруднення довкілля у місцях розташування бригади;</p>
<p>організовувати проведення інвентаризації джерел забруднення, профілактичних оглядів та ремонту обладнання (систем) збору, очищення і знешкодження викидів (скидання) шкідливих речовин у довкілля;</p>
<p>подавати за підпорядкованістю до служби екологічної безпеки статистичні дані про стан охорони довкілля та раціонального використання природних ресурсів у районі розташування бригади;</p>
<p>організовувати та проводити навчально-виховну роботу з особовим складом з питань охорони довкілля, використання природних ресурсів та забезпечення екологічної безпеки;</p>
<p>своєчасно виявляти факти порушення природоохоронного законодавства та клопотати про притягнення винних посадових осіб військової частини до відповідальності, встановленої законом.</p>
<p class="s">Текст статті 86 із змінами, внесеними згідно із Законом <a href="https://zakon.rada.gov.ua/laws/show/205-20#n173">№ 205-IX від 17.10.2019</a></p>

<h4 id="n480">Начальник медичної служби бригади</h4>
<p>87. Начальник медичної служби бригади відповідає за організацію та проведення лікувально-профілактичних, санітарно-гігієнічних і протиепідемічних заходів у бригаді, своєчасне надання необхідної медичної допомоги травмованим (пораненим) та хворим.</p>
<p>Начальник медичної служби бригади підпорядковується командирові бригади і є прямим начальником для особового складу медичної служби бригади.</p>
<p>На доповнення вимог, викладених у <a href="#n431">статтях 82-84</a> цього Статуту, начальник медичної служби бригади зобов’язаний:</p>
<p>організовувати медичне забезпечення заходів бойової та мобілізаційної підготовки у бригаді;</p>
<p>організовувати медичне забезпечення підрозділів бригади, які не мають у штаті медичних працівників (фахівців);</p>
<p>організовувати проведення медичних заходів, що сприяють підвищенню якості бойової підготовки особового складу;</p>
<p>організовувати підбір та розстановку медичних працівників (фахівців);</p>
<p>брати участь у проведенні щорічного оцінювання військовослужбовців медичних спеціальностей бригади та надавати начальникові кадрового органу пропозиції щодо зарахування кращих медичних працівників (фахівців) у резерв кандидатів для просування по службі;</p>
<p>брати участь у розробленні заходів щодо захисту особового складу бригади від ядерної, хімічної і біологічної зброї, а також заходів на випадок виникнення аварії на потенційно небезпечних об’єктах, розміщених у районі розташування бригади;</p>
<p>дотримуватися правил деонтології і лікарської етики та вимагати цього від підлеглих;</p>
<p>організовувати створення в бригаді системи надання екстреної медичної допомоги та стабілізації стану хворого, що проводяться терміново у разі гострого захворювання (поранення, травми, отруєння);</p>
<p>особисто володіти прийомами надання екстреної медичної допомоги і стабілізації стану хворого та навчати їм підлеглих;</p>
<p>проводити лікувально-профілактичні і покладені на медичну службу протиепідемічні заходи; вивчати умови, що забезпечують безпеку проведення навчально-бойових заходів; стежити за виконанням установлених санітарних норм розміщення, харчування, водопостачання, лазно-прального обслуговування особового складу;</p>
<p>організовувати санітарно-просвітницьку роботу з пропаганди гігієнічних знань, здорового способу життя, особисто проводити з військовослужбовцями заняття з особистої та колективної гігієни;</p>
<p>організовувати проведення диспансеризації та особисто брати участь у її проведенні;</p>
<p>організовувати проведення медичних оглядів та обстежень особового складу підрозділів бригади, які не мають у штаті медичних працівників (фахівців);</p>
<p>щотижня особисто контролювати проведення амбулаторного прийому хворих, а також проводити обхід хворих у медичній роті та медичних пунктах батальйонів, контролювати якість надання їм медичної допомоги та лікування, знати стан хворих, що лікуються в медичних пунктах, медичній роті та інших лікувально-профілактичних закладах;</p>
<p>організовувати постійне медичне спостереження за особами з хронічними захворюваннями, надавати командирам підрозділів бригади рекомендації щодо зміцнення їх здоров’я і контролювати їх виконання;</p>
<p>здійснювати медичний контроль за фізичною підготовкою особового складу бригади; разом із начальником фізичної підготовки та спорту розробляти заходи із зміцнення здоров’я та фізичного розвитку військовослужбовців;</p>
<p>організовувати проведення медичною службою заходів з профілактики травматизму, отруєнь, теплових (сонячних) ударів, відморожень та інших нещасних випадків;</p>
<p>у взаємодії із заступником командира бригади з морально-психологічного забезпечення організовувати проведення заходів з пропагування серед військовослужбовців і членів їх сімей здорового способу життя;</p>
<p>керувати роботою санаторно-відбіркової комісії, контролювати правильність направлення військовослужбовців на санаторно-курортне лікування;</p>
<p>у разі розміщення бригади у віддалених від населених пунктів районах організовувати надання медичної допомоги членам сімей військовослужбовців, працівникам Збройних Сил України;</p>
<p>брати участь у розробленні режиму харчування і складанні розкладок продуктів; здійснювати систематичний медичний контроль за якістю та безпекою харчування особового складу, а також якістю води, що ним вживається;</p>
<p>виявляти разом із командирами підрозділів та їх заступниками з морально-психологічного забезпечення, військовим психологом бригади військовослужбовців, схильних до алкоголізму, токсикоманії та вживання наркотичних засобів і психотропних речовин;</p>
<p>контролювати санітарний стан району розташування бригади, їдалень, жилих приміщень та господарських служб;</p>
<p>аналізувати стан захворюваності серед особового складу бригади, щомісяця доповідати командирові бригади і начальникові медичної служби вищої ланки управління про результати аналізу з пропозиціями щодо запобігання захворюванням і поліпшення санітарного стану особового складу та об’єктів бригади, негайно - про інфекційні захворювання або випадки, які можуть позначитися на санітарно-епідемічному стані бригади, про кожен випадок госпіталізації військовослужбовців, зумовленої пораненням (травмуванням, отруєнням);</p>
<p>організовувати ведення обліку, зберігання і належного використання отруйних і наркотичних засобів і психотропних речовин, не рідше ніж один раз на три місяці проводити перевірку їх наявності, не допускати їх використання не за призначенням;</p>
<p>готувати медичні документи, необхідні для проходження військовослужбовцем медичного огляду військово-лікарською комісією, та доповідати командирові бригади про його результати;</p>
<p>за результатами проведеного службового розслідування щодо отримання військовослужбовцем поранення (травми, отруєння) складати довідку встановленого зразка про обставини одержання поранення (травми, отруєння). Довідку про поранення (травму, отруєння) в усіх випадках подавати до закладу охорони здоров’я, в якому лікується поранений (травмований), після проведення службового розслідування, але не пізніше 10 діб після отримання поранення (травми, отруєння);</p>
<p>організовувати виконання заходів щодо ліцензування провадження господарської діяльності з медичної практики медичних пунктів батальйонів та медичної роти бригади.</p>
<p class="s">Підрозділ в редакції Закону <a href="https://zakon.rada.gov.ua/laws/show/205-20#n175">№ 205-IX від 17.10.2019</a></p>

<h4 id="n2532">Начальник медичної служби полку (окремого батальйону, батальйону)</h4>
<p>87<sup>1</sup>. Начальник медичної служби полку відповідає за організацію та проведення лікувально-профілактичних, санітарно-гігієнічних і протиепідемічних заходів у полку, своєчасне надання необхідної медичної допомоги пораненим (травмованим, отруєним) та хворим.</p>
<p>Начальник медичної служби полку підпорядковується командирові полку і є прямим начальником для особового складу медичної служби полку.</p>
<p>На доповнення вимог, викладених у <a href="#n431">статтях 82-84</a> цього Статуту, начальник медичної служби полку зобов’язаний:</p>
<p>брати участь у розробленні заходів щодо захисту особового складу полку від ядерної, хімічної і біологічної зброї, а також заходів на випадок виникнення аварії на потенційно небезпечних об’єктах, розміщених у районі розташування полку;</p>
<p>дотримуватися правил деонтології і лікарської етики та вимагати цього від підлеглих;</p>
<p>організовувати створення в полку системи надання екстреної медичної допомоги та стабілізації стану хворого, що проводяться терміново у разі гострого захворювання (поранення, травми, отруєння);</p>
<p>особисто володіти прийомами надання екстреної медичної допомоги і стабілізації стану хворого та навчати їм підлеглих;</p>
<p>проводити лікувально-профілактичні і покладені на медичну службу протиепідемічні заходи; вивчати умови, що забезпечують безпеку виконання навчально-бойових завдань; стежити за виконанням установлених санітарних норм розміщення, харчування, водопостачання, лазно-прального обслуговування особового складу;</p>
<p>організовувати якісне проведення медичного огляду та обстеження особового складу, особисто брати участь в амбулаторному прийомі, оглядати хворих, що перебувають у медичному пункті і направляються до закладів охорони здоров’я; знати стан хворих, що залишаються в медичному пункті, і контролювати їх лікування; знати стан хворих, що перебувають в інших закладах охорони здоров’я, і періодично їх відвідувати;</p>
<p>організовувати медичне забезпечення особового складу полку на заняттях з бойової підготовки, а також під час проведення спортивних заходів;</p>
<p>організовувати проведення медичною службою заходів з профілактики травматизму, отруєнь, теплових (сонячних) ударів, відморожень та інших нещасних випадків;</p>
<p>здійснювати медичний контроль за фізичною підготовкою особового складу полку; разом із начальником фізичної підготовки та спорту розробляти заходи із зміцнення здоров’я та фізичного розвитку військовослужбовців;</p>
<p>брати участь у проведенні щорічного оцінювання військовослужбовців медичного пункту та надавати начальникові кадрового органу пропозиції щодо зарахування медичних працівників (фахівців) до резерву кандидатів для просування по службі;</p>
<p>організовувати санітарно-просвітницьку роботу, особисто проводити з військовослужбовцями заняття з особистої та колективної гігієни;</p>
<p>у взаємодії із заступником командира полку з морально-психологічного забезпечення пропагувати серед військовослужбовців і членів їх сімей здоровий спосіб життя;</p>
<p>брати участь у розробленні режиму харчування і складанні розкладок продуктів; здійснювати систематичний медичний контроль за якістю харчування особового складу та якістю води, що ним вживається;</p>
<p>вести постійне медичне спостереження за особами з хронічними захворюваннями, надавати командирам підрозділів рекомендації щодо зміцнення їх здоров’я і контролювати їх виконання;</p>
<p>виявляти разом із командирами підрозділів та їх заступниками з морально-психологічного забезпечення, військовим психологом полку військовослужбовців, схильних до алкоголізму, токсикоманії та вживання наркотичних засобів і психотропних речовин;</p>
<p>контролювати санітарний стан району розташування полку, їдалень, жилих приміщень та господарських служб; здійснювати контроль за своєчасністю миття військовослужбовців строкової військової служби в лазні і заміни їм натільної та постільної білизни, рушників та шкарпеток;</p>
<p>аналізувати стан захворюваності серед особового складу полку, щомісяця доповідати командирові полку і начальникові медичної служби вищої ланки управління про результати аналізу з пропозиціями щодо запобігання захворюванням і поліпшення санітарного стану особового складу та об’єктів полку, негайно - про інфекційні захворювання або випадки, які можуть позначитися на санітарно-епідемічному стані полку, про кожен випадок госпіталізації військовослужбовців, зумовленої травмуванням;</p>
<p>організовувати ведення обліку, зберігання і належне використання медичного майна і техніки, не рідше ніж двічі на рік проводити їх перевірку, а перевірку наявності отруйних речовин і наркотичних засобів (психотропних речовин) - не рідше ніж один раз на три місяці, не допускати їх використання не за призначенням;</p>
<p>організовувати проведення заходів щодо ліцензування провадження господарської діяльності з медичної практики медичного пункту полку.</p>
<p class="s">Статут доповнено підрозділом згідно із Законом <a href="https://zakon.rada.gov.ua/laws/show/205-20#n208">№ 205-IX від 17.10.2019</a></p>

<h4 id="n494">Помічник командира бригади з фінансово-економічної роботи - начальник фінансової служби</h4>
<p class="s">Назва підрозділу із змінами, внесеними згідно із Законом <a href="https://zakon.rada.gov.ua/laws/show/205-20#n232">№ 205-IX від 17.10.2019</a></p>
<p>88. Помічник командира бригади з фінансово-економічної роботи - начальник фінансової служби підпорядковується командирові бригади.</p>
<p>На доповнення вимог, викладених у <a href="#n431">статтях 82-84</a>, помічник командира бригади з фінансово-економічної роботи - начальник фінансової служби відповідає за фінансове забезпечення бригади і зобов’язаний:</p>
<p>організовувати і вести фінансове господарство бригади; забезпечувати планування, затребування необхідних коштів, вірогідність фінансового обліку і звітності; разом із заступниками командира бригади і начальниками служб складати та подавати на затвердження командира бригади кошторис на наступний період; вживати заходів для своєчасного грошового забезпечення особового складу та отримання заробітної плати працівниками;</p>
<p class="s">Абзац другий частини другої статті 88 із змінами, внесеними згідно із Законом <a href="https://zakon.rada.gov.ua/laws/show/205-20#n234">№ 205-IX від 17.10.2019</a></p>
<p>забезпечувати контроль за витрачанням коштів, додержанням фінансової дисципліни посадовими особами бригади, своєчасністю і повнотою відшкодування збитків, завданих державі внаслідок втрати, недостачі, крадіжки чи незаконного витрачання коштів і матеріальних цінностей; перевіряти підзвітність посадових осіб бригади;</p>
<p>забезпечувати збереження грошових документів, довірених коштів і матеріальних цінностей; щоденно проводити звіряння наявності коштів і матеріальних цінностей з даними обліку;</p>
<p>забезпечувати дотримання в бригади єдиних методологічних засад бухгалтерського обліку, складання і подання в установлені терміни фінансової звітності;</p>
<p class="s">Частину другу статті 88 доповнено абзацом згідно із Законом <a href="https://zakon.rada.gov.ua/laws/show/1420-15">№ 1420-IV від 03.02.2004</a></p>
<p>організовувати контроль за відображенням на рахунках бухгалтерського обліку всіх господарських операцій;</p>
<p class="s">Частину другу статті 88 доповнено абзацом згідно із Законом <a href="https://zakon.rada.gov.ua/laws/show/1420-15">№ 1420-IV від 03.02.2004</a></p>
<p>забезпечувати перевірку стану бухгалтерського обліку в підрозділах бригади та у військових частинах, матеріальне та фінансове забезпечення яких здійснюється відповідними службами бригади.</p>
<p class="s">Частину другу статті 88 доповнено абзацом згідно із Законом <a href="https://zakon.rada.gov.ua/laws/show/1420-15">№ 1420-IV від 03.02.2004</a></p>
<p class="s">Текст статті 88 із змінами, внесеними згідно із Законом <a href="https://zakon.rada.gov.ua/laws/show/205-20#n235">№ 205-IX від 17.10.2019</a></p>

<h4 id="n506">Начальник фізичної підготовки і спорту бригади</h4>
<p class="s">Назва підрозділу із змінами, внесеними згідно із Законом <a href="https://zakon.rada.gov.ua/laws/show/205-20#n236">№ 205-IX від 17.10.2019</a></p>
<p>89. Начальник фізичної підготовки і спорту бригади підпорядковується командирові бригади.</p>
<p>На доповнення вимог, викладених у <a href="#n431">статтях 82-84</a>, начальник фізичної підготовки і спорту бригади відповідає за організацію фізичної підготовки і спорту в бригади і зобов’язаний:</p>
<p>здійснювати контроль за фізичною підготовкою і спортивними заходами в підрозділах та за фізичним розвитком особового складу бригади;</p>
<p>подавати командирам підрозділів бригади допомогу щодо організації та методики проведення всіх заходів з фізичної підготовки і спорту;</p>
<p>проводити підготовку нештатних спортивних організаторів підрозділів, контролювати їх роботу;</p>
<p>розробляти плани спортивно-масової роботи бригади, організовувати і проводити змагання та інші спортивні заходи, відбирати кандидатів до спортивних команд бригади і керувати їх тренуванням;</p>
<p>розробляти разом з начальником медичної служби бригади заходи щодо поліпшення фізичного розвитку і стану здоров’я особового складу бригади, запобігання травматизмові на заняттях з фізичної підготовки і спорту, брати участь у їх проведенні;</p>
<p>оформляти документацію для присвоєння військовослужбовцям бригади спортивних розрядів і звань, судійських категорій та для нагородження їх спортивними нагрудними знаками; вести облік результатів фізичної підготовки і спорту в бригаді.</p>
<p class="s">Стаття 89 із змінами, внесеними згідно із Законом <a href="https://zakon.rada.gov.ua/laws/show/205-20#n237">№ 205-IX від 17.10.2019</a></p>

<h4 id="n515">Начальник розвідки бригади</h4>
<p class="s">Назва підрозділу із змінами, внесеними згідно із Законом <a href="https://zakon.rada.gov.ua/laws/show/205-20#n238">№ 205-IX від 17.10.2019</a></p>
<p>90. Начальник розвідки бригади підпорядковується начальникові штабу бригади і є прямим начальником особового складу розвідувального підрозділу бригади.</p>
<p>На доповнення вимог, викладених у <a href="#n431">статтях 82-84</a>, начальник розвідки бригади зобов’язаний:</p>
<p>знати угруповання збройних сил, що протистоять на імовірному напрямку дій бригади, його бойовий і чисельний склад, організаційно-штатну структуру з’єднань, частин і підрозділів, їх озброєння, бойову та іншу техніку, тактику та ймовірний характер дій;</p>
<p>збирати, аналізувати та узагальнювати відомості про ймовірного противника і місцевість, своєчасно доповідати їх командирові бригади та начальникові розвідки вищої ланки управління;</p>
<p class="s">Абзац третій частини другої статті 90 із змінами, внесеними згідно із Законом <a href="https://zakon.rada.gov.ua/laws/show/205-20#n240">№ 205-IX від 17.10.2019</a></p>
<p>перевіряти не рідше ніж один раз на три місяці у підрозділах і на складах бригади наявність та стан розвідувального озброєння, бойової та іншої техніки.</p>
<p class="s">Текст статті 90 із змінами, внесеними згідно із Законом <a href="https://zakon.rada.gov.ua/laws/show/205-20#n241">№ 205-IX від 17.10.2019</a></p>

<h4 id="n521">Начальник зв’язку бригади</h4>
<p class="s">Назва підрозділу із змінами, внесеними згідно із Законом <a href="https://zakon.rada.gov.ua/laws/show/205-20#n242">№ 205-IX від 17.10.2019</a></p>
<p>91. Начальник зв’язку бригади підпорядковується начальникові штабу бригади і є прямим начальником особового складу підрозділу зв’язку бригади.</p>
<p>На доповнення вимог, викладених у <a href="#n431">статтях 82-84</a>, начальник зв’язку бригади зобов’язаний:</p>
<p>забезпечувати своєчасну організацію та підтримання безперервного зв’язку в бригаді;</p>
<p>розробляти документи, що стосуються зв’язку, контролювати суворе виконання особовим складом підрозділів зв’язку бригади вимог щодо прихованого управління військами та убезпечення роботи на засобах зв’язку;</p>
<p class="s">Абзац третій частини другої статті 91 із змінами, внесеними згідно із Законом <a href="https://zakon.rada.gov.ua/laws/show/1420-15">№ 1420-IV від 03.02.2004</a></p>
<p>організовувати відправку з бригади та доставку в бригаду і підрозділи поштових відправлень та друкованих періодичних видань;</p>
<p class="s">Абзац четвертий частини другої статті 91 із змінами, внесеними згідно із Законом <a href="https://zakon.rada.gov.ua/laws/show/205-20#n244">№ 205-IX від 17.10.2019</a></p>
<p>перевіряти не рідше ніж один раз на три місяці наявність і технічний стан засобів зв’язку та автоматизованої системи управління в підрозділах і на складі бригади.</p>
<p class="s">Текст статті 91 із змінами, внесеними згідно із Законом <a href="https://zakon.rada.gov.ua/laws/show/205-20#n245">№ 205-IX від 17.10.2019</a></p>

<h4 id="n529">Начальник служби метрології та стандартизації (метролог) бригади</h4>
<p class="s">Назва підрозділу в редакції Закону <a href="https://zakon.rada.gov.ua/laws/show/1420-15">№ 1420-IV від 03.02.2004</a>; із змінами, внесеними згідно із Законом <a href="https://zakon.rada.gov.ua/laws/show/205-20#n245">№ 205-IX від 17.10.2019</a></p>
<p>92. Начальник служби метрології та стандартизації (метролог) бригади підпорядковується начальникові штабу бригади і є прямим начальником особового складу військової калібрувальної лабораторії.</p>
<p class="s">Частина перша статті 92 із змінами, внесеними згідно із Законом <a href="https://zakon.rada.gov.ua/laws/show/1420-15">№ 1420-IV від 03.02.2004</a></p>
<p>На доповнення вимог, викладених у <a href="#n431">статтях 82-84</a>, начальник служби метрології та стандартизації (метролог) бригади зобов’язаний:</p>
<p class="s">Абзац перший частини другої статті 92 із змінами, внесеними згідно із Законом <a href="https://zakon.rada.gov.ua/laws/show/1420-15">№ 1420-IV від 03.02.2004</a></p>
<p>планувати, організовувати та здійснювати заходи з метрологічного забезпечення бригади в мирний та воєнний час;</p>
<p class="s">Абзац частини другої статті 92 в редакції Закону <a href="https://zakon.rada.gov.ua/laws/show/1420-15">№ 1420-IV від 03.02.2004</a></p>
<p>організовувати та проводити метрологічний нагляд у підрозділах бригади;</p>
<p class="s">Абзац частини другої статті 92 в редакції Закону <a href="https://zakon.rada.gov.ua/laws/show/1420-15">№ 1420-IV від 03.02.2004</a></p>
<p>брати участь у роботі комісій бригади з приймання та введення в експлуатацію озброєння, бойової та іншої техніки;</p>
<p>перевіряти не рідше ніж один раз на три місяці наявність, стан і правильність застосування та зберігання засобів вимірювання, обсяг та повноту проведення метрологічного обслуговування озброєння, бойової та іншої техніки;</p>
<p>аналізувати стан метрологічного забезпечення озброєння, бойової та іншої техніки, організовувати проведення профілактичних заходів, спрямованих на запобігання зниженню ефективності експлуатації озброєння, бойової та іншої техніки.</p>
<p class="s">Текст статті 92 із змінами, внесеними згідно із Законом <a href="https://zakon.rada.gov.ua/laws/show/205-20#n246">№ 205-IX від 17.10.2019</a></p>

<h4 id="n542">Начальник служби ракетно-артилерійського озброєння бригади</h4>
<p class="s">Назва підрозділу із змінами, внесеними згідно із Законом <a href="https://zakon.rada.gov.ua/laws/show/205-20#n247">№ 205-IX від 17.10.2019</a></p>
<p>93. Начальник служби ракетно-артилерійського озброєння бригади підпорядковується заступникові командира бригади з озброєння і є прямим начальником особового складу служби ракетно-артилерійського озброєння бригади.</p>
<p>На доповнення вимог, викладених у <a href="#n431">статтях 82-84</a>, начальник служби ракетно-артилерійського озброєння бригади відповідає за збереження озброєння, боєприпасів і військово-технічного майна на складах бригади і зобов’язаний:</p>
<p>щорічно планувати роботу з експлуатації ракетно-артилерійського озброєння та розробляти заходи щодо підтримання його у боєздатному стані;</p>
<p>організовувати регламентні роботи та роботи з ремонту ракетно-артилерійського озброєння, огляд боєприпасів бригади і забезпечувати їх виконання спеціальним інструментом та обладнанням;</p>
<p>систематично перевіряти в підрозділах бригади підготовку озброєння та боєприпасів для стрільби і у разі потреби подавати командирам відповідну допомогу, вести облік втрат та випадків відмови ракет і боєприпасів на стрільбах, організовувати після стрільб приймання від підрозділів стріляних гільз, несправних боєприпасів, разом з начальником інженерної служби бригади - підрив ракет, снарядів, мін і гранат, що не розірвалися;</p>
<p>не допускати утримання в підрозділах бригади нетабельних озброєння, боєприпасів і військово-технічного майна, виявляти причини аварій і поломок озброєння, вживати заходів до запобігання їм;</p>
<p>забезпечувати правильне зберігання озброєння, боєприпасів і військово-технічного майна на артилерійському складі бригади, здійснювати контроль за їх наявністю і зберіганням у підрозділах бригади, не менше ніж двічі на рік перевіряти їх технічний стан; проводити перевірку стрілецької зброї, зокрема пономерну перевірку зброї поточного постачання, результати перевірки оформляти актом;</p>
<p>складати план-завдання взводу, який здійснює ремонт озброєння військової частини, на ремонт і технічне обслуговування ракетно-артилерійського озброєння;</p>
<p>забезпечувати виконання вимог безпеки під час ремонту озброєння і боєприпасів;</p>
<p>доповідати щомісяця заступникові командира бригади з озброєння про виконання планів ремонту і технічного обслуговування ракетно-артилерійського озброєння бригади і про ліміт витрати боєприпасів;</p>
<p>брати участь в атестації особового складу, що забезпечує ведення обліку і зберігання озброєння і боєприпасів.</p>
<p class="s">Текст статті 93 із змінами, внесеними згідно із Законом <a href="https://zakon.rada.gov.ua/laws/show/205-20#n247">№ 205-IX від 17.10.2019</a></p>

<h4 id="n554">Начальник бронетанкової служби бригади</h4>
<p class="s">Назва підрозділу із змінами, внесеними згідно із Законом <a href="https://zakon.rada.gov.ua/laws/show/205-20#n248">№ 205-IX від 17.10.2019</a></p>
<p>94. Начальник бронетанкової служби бригади підпорядковується заступникові командира бригади з озброєння і є прямим начальником особового складу бронетанкової служби бригади.</p>
<p>На доповнення вимог, викладених у <a href="#n431">статтях 82-84</a>, начальник бронетанкової служби бригади зобов’язаний:</p>
<p>розробляти і здійснювати заходи щодо приведення бронетанкового озброєння та техніки в бойову готовність і виведення їх із парку бригади в установлені строки;</p>
<p>планувати експлуатацію бронетанкового озброєння та техніки і не менше ніж двічі на рік перевіряти їх технічний стан;</p>
<p>брати участь у керівництві роботами, пов’язаними з удосконаленням парку бригади, перевіряти внутрішню службу в парку бригади і добиватися усунення виявлених недоліків;</p>
<p>вести облік пошкоджень бронетанкового озброєння та техніки в бригаді;</p>
<p>забезпечувати виконання заходів безпеки під час обслуговування, експлуатації, ремонту та евакуації бронетанкового озброєння і техніки, а також проведення протипожежних заходів в парку бригади і на машинах;</p>
<p>перевіряти правильність використання і утримання (зберігання) машин, організацію та проведення їх технічного обслуговування, доцільність використання пального і мастильних матеріалів. Начальник бронетанкової служби протягом року повинен особисто перевіряти у кожному підрозділі не менш як 20 відсотків машин;</p>
<p>своєчасно подавати заявку про кошти на утримання (зберігання) бронетанкового озброєння та техніки і використовувати їх за прямим призначенням;</p>
<p>вести облік і звітність щодо бронетанкового майна, оформляти документи на його списання, керувати роботою складу бронетанкового майна.</p>
<p class="s">Текст статті 94 із змінами, внесеними згідно із Законом <a href="https://zakon.rada.gov.ua/laws/show/205-20#n248">№ 205-IX від 17.10.2019</a></p>

<h4 id="n565">Начальник автомобільної служби бригади</h4>
<p class="s">Назва підрозділу із змінами, внесеними згідно із Законом <a href="https://zakon.rada.gov.ua/laws/show/205-20#n249">№ 205-IX від 17.10.2019</a></p>
<p>95. Начальник автомобільної служби бригади підпорядковується заступникові командира бригади з озброєння і є прямим начальником особового складу автомобільної служби бригади.</p>
<p>На доповнення вимог, викладених у <a href="#n431">статтях 82-84</a>, начальник автомобільної служби бригади зобов’язаний:</p>
<p>розробляти і здійснювати заходи щодо приведення автомобільної техніки в бойову готовність та виведення її з парку бригади в установлені строки;</p>
<p>вживати заходів, спрямованих на забезпечення правильного та ощадливого витрачання моторесурсів і продовження строків служби автомобільної техніки, не менше ніж двічі на рік перевіряти її технічний стан;</p>
<p>планувати експлуатацію автомобільної техніки, готувати наряди на щоденне її використання, здійснювати контроль за своєчасним виходом машин у рейс у справному стані і за поверненням їх у парк бригади;</p>
<p>брати участь у керівництві роботами, пов’язаними з удосконаленням обладнання парку бригади, перевіряти внутрішню службу в парку бригади, добиватися усунення виявлених недоліків;</p>
<p>здійснювати аналіз подій з автомобільною технікою, виявляти причини їх виникнення, виконувати заходи, спрямовані на запобігання їм;</p>
<p>забезпечувати виконання заходів безпеки під час експлуатації, обслуговування та ремонту автомобільної техніки, а також проведення заходів пожежної безпеки у парку бригади і на машинах;</p>
<p>проводити особисто огляд автомобільної техніки, яка надходить у бригаду і відправляється з бригади.</p>
<p class="s">Текст статті 95 із змінами, внесеними згідно із Законом <a href="https://zakon.rada.gov.ua/laws/show/205-20#n249">№ 205-IX від 17.10.2019</a></p>

<h4 id="n575">Начальник служби пально-мастильних матеріалів бригади</h4>
<p class="s">Назва підрозділу із змінами, внесеними згідно із Законом <a href="https://zakon.rada.gov.ua/laws/show/205-20#n250">№ 205-IX від 17.10.2019</a></p>
<p>96. Начальник служби пально-мастильних матеріалів бригади підпорядковується заступникові командира бригади з тилу і є прямим начальником особового складу служби пально-мастильних матеріалів бригади.</p>
<p>На доповнення до вимог, викладених у <a href="#n431">статтях 82-84</a>, начальник служби пально-мастильних матеріалів бригади відповідає за ощадливе витрачання пального, мастильних матеріалів і спеціальних рідин та здійснює контроль за ним, а також за виконання заходів безпеки під час користування ними і зобов’язаний:</p>
<p>перевіряти не менше ніж один раз на місяць наявність та якість пального, спеціальних рідин у підрозділах і на складі бригади, а також наявність та стан технічних засобів служби;</p>
<p>організовувати правильну експлуатацію технічних засобів служби, роботу, пов’язану з прийманням, зберіганням і видачею підрозділам пального, мастильних матеріалів, спеціальних рідин і технічних засобів, а також роботу пунктів заправлення, забезпечуючи при цьому виконання заходів пожежної безпеки і виконання вимог безпеки;</p>
<p class="s">Абзац третій частини другої статті 96 із змінами, внесеними згідно із Законом <a href="https://zakon.rada.gov.ua/laws/show/205-20#n252">№ 205-IX від 17.10.2019</a></p>
<p>здійснювати аналіз витрачання пального і мастильних матеріалів та готувати його для підбиття підсумків діяльності за місяць;</p>
<p>забезпечувати контроль якості пального згідно з чинними інструкціями та керівними документами;</p>
<p>складати обгрунтовані розрахунки на кошти, необхідні для служби;</p>
<p>організовувати збір і здавання відпрацьованих нафтопродуктів, охолоджуючих рідин.</p>
<p class="s">Текст статті 96 із змінами, внесеними згідно із Законом <a href="https://zakon.rada.gov.ua/laws/show/205-20#n253">№ 205-IX від 17.10.2019</a></p>

<h4 id="n584">Начальник продовольчої служби бригади</h4>
<p class="s">Назва підрозділу із змінами, внесеними згідно із Законом <a href="https://zakon.rada.gov.ua/laws/show/205-20#n254">№ 205-IX від 17.10.2019</a></p>
<p>97. Начальник продовольчої служби бригади підпорядковується заступнику командира бригади з тилу і є прямим начальником особового складу продовольчої служби бригади.</p>
<p>На доповнення до вимог, викладених у <a href="#n431">статтях 82-84</a>, начальник продовольчої служби бригади відповідає за організацію якісного та своєчасного харчування особового складу, санітарний стан об’єктів служби і зобов’язаний:</p>
<p>забезпечувати якісне харчування (в тому числі дієтичне та лікувальне) і доведення належних норм пайка до кожного військовослужбовця, не менше ніж один раз на місяць проводити з кухарями контрольно-показове приготування їжі;</p>
<p>складати разом із начальником медичної служби бригади, начальником їдальні та інструктором-кухарем розкладку продуктів;</p>
<p>перевіряти не менше ніж один раз на місяць наявність і якісний стан продовольства, техніки та майна служби в підрозділах, на складі та інших об’єктах служби в бригаді;</p>
<p>керувати роботою їдальні, продовольчого складу і підсобного господарства, проводити під час відсутності заступника командира бригади з тилу інструктаж чергового їдальні;</p>
<p>проводити сезонну заготівлю картоплі та овочів, переробку та закладення їх на зберігання, а також заготівлю льоду, фуражу для потреб бригади;</p>
<p>забезпечувати додержання санітарно-гігієнічних вимог під час зберігання та оброблення продуктів харчування, приготування та приймання їжі, належне утримання продовольчого складу, приміщень їдальні та столово-кухонного посуду, а також технологічного, холодильного, немеханічного обладнання і виконання вимог безпеки під час їх експлуатації;</p>
<p>організовувати роботи, пов’язані із будівництвом споруд для збирання та утилізації харчових відходів, вживати заходів для своєчасного збирання відходів у їдальні, доставки їх у підсобні господарства військової частини.</p>
<p class="s">Текст статті 97 із змінами, внесеними згідно із Законом <a href="https://zakon.rada.gov.ua/laws/show/205-20#n254">№ 205-IX від 17.10.2019</a></p>

<h4 id="n594">Начальник речової служби бригади</h4>
<p class="s">Назва підрозділу із змінами, внесеними згідно із Законом <a href="https://zakon.rada.gov.ua/laws/show/205-20#n255">№ 205-IX від 17.10.2019</a></p>
<p>98. Начальник речової служби бригади підпорядковується заступникові командира бригади з тилу і є прямим начальником особового складу речової служби бригади.</p>
<p>На доповнення до вимог, викладених у <a href="#n431">статтях 82-84</a>, начальник речової служби бригади відповідає за забезпечення бригади речовим і санітарно-господарським майном за нормами постачання, за банно-пральне обслуговування бригади та індивідуальне припасування обмундирування, взуття особовому складові і зобов’язаний:</p>
<p>своєчасно подавати заявки та організовувати одержання, зберігання та видачу підрозділам бригади речового та санітарно-господарського майна, а також зберігання і видачу табельних технічних засобів виховання;</p>
<p>перевіряти не менше ніж один раз на два місяці, відповідно до облікових даних бригади, наявність, стан, категорію та комплектність речового та господарського майна в підрозділах і на складі бригади, а також умови зберігання та його схоронність;</p>
<p>проводити із сержантами із матеріального забезпечення (старшинами) рот заняття щодо зберігання, ремонту речового майна та ведення його обліку;</p>
<p class="s">Абзац четвертий частини другої статті 98 із змінами, внесеними згідно із Законом <a href="https://zakon.rada.gov.ua/laws/show/205-20#n258">№ 205-IX від 17.10.2019</a></p>
<p>забезпечувати своєчасну видачу обмундирування військовослужбовцям, його пошиття військовослужбовцям офіцерського складу, а також контролювати якість такого пошиття;</p>
<p class="s">Абзац п’ятий частини другої статті 98 в редакції Закону <a href="https://zakon.rada.gov.ua/laws/show/205-20#n259">№ 205-IX від 17.10.2019</a></p>
<p>забезпечувати підрозділи необхідним інвентарем та інструментом для стрижки волосся, проведення поточного ремонту обмундирування і взуття;</p>
<p class="s">Абзац шостий частини другої статті 98 в редакції Закону <a href="https://zakon.rada.gov.ua/laws/show/205-20#n259">№ 205-IX від 17.10.2019</a></p>
<p>організовувати щотижня миття в лазні особового складу підрозділів бригади, який розміщується в казармах, та всього особового складу підрозділів бригади, залученого до навчань та занять у полі, забезпечувати його миючими засобами, проводити заміну натільної та постільної білизни і рушників, інструктувати чергового лазні;</p>
<p class="s">Абзац сьомий частини другої статті 98 в редакції Закону <a href="https://zakon.rada.gov.ua/laws/show/205-20#n259">№ 205-IX від 17.10.2019</a></p>
<p>організовувати через сержантів із матеріального забезпечення (старшин) рот індивідуальне припасування обмундирування та взуття, таврування майна перед видачею його в підрозділи, правильну експлуатацію та ремонт техніки, речового та іншого майна служби;</p>
<p class="s">Абзац восьмий частини другої статті 98 в редакції Закону <a href="https://zakon.rada.gov.ua/laws/show/205-20#n259">№ 205-IX від 17.10.2019</a></p>
<p>керувати роботою майстерні та складу речової служби, організовувати поточний ремонт майна та контролювати якість і своєчасність його виконання.</p>
<p class="s">Текст статті 98 із змінами, внесеними згідно із Законом <a href="https://zakon.rada.gov.ua/laws/show/205-20#n264">№ 205-IX від 17.10.2019</a></p>

<h4 id="n605">Помічник командира бригади з правової роботи (юрисконсульт бригади)</h4>
<p class="s">Назва підрозділу в редакції Закону <a href="https://zakon.rada.gov.ua/laws/show/1420-15">№ 1420-IV від 03.02.2004</a>; із змінами, внесеними згідно із Законом <a href="https://zakon.rada.gov.ua/laws/show/205-20#n265">№ 205-IX від 17.10.2019</a></p>
<p>99. Помічник командира бригади з правової роботи (юрисконсульт бригади) у мирний і воєнний час відповідає за організацію і стан правової роботи в бригаді.</p>
<p>Помічник командира бригади з правової роботи (юрисконсульт бригади) підпорядковується командирові бригади. З питань організації правової роботи помічник командира бригади з правової роботи (юрисконсульт бригади) керується вказівками юридичної служби вищого рівня.</p>
<p>Під час збройного конфлікту помічник командира бригади з правової роботи (юрисконсульт бригади) виконує обов’язки юридичного радника командира бригади.</p>
<p>Юридичний радник командира бригади під час збройного конфлікту надає консультації командуванню щодо дотримання норм міжнародного гуманітарного права, правил застосування сили та щодо проведення інструктажу особового складу з їх виконання.</p>
<p class="s">Статтю 99 доповнено частиною четвертою згідно із Законом <a href="https://zakon.rada.gov.ua/laws/show/1420-15">№ 1420-IV від 03.02.2004</a></p>
<p class="s">Стаття 99 із змінами, внесеними згідно із Законом <a href="https://zakon.rada.gov.ua/laws/show/1420-15">№ 1420-IV від 03.02.2004</a>; текст статті 99 із змінами, внесеними згідно із Законом <a href="https://zakon.rada.gov.ua/laws/show/205-20#n265">№ 205-IX від 17.10.2019</a></p>
<p>100. Помічник командира бригади з правової роботи (юрисконсульт бригади) зобов’язаний:</p>
<p>організовувати правову роботу, спрямовану на правильне застосування, неухильне додержання вимог законодавства в бригаді, надавати командуванню пропозиції та консультації щодо вирішення питань правового забезпечення діяльності бригади;</p>
<p>перевіряти відповідність вимогам законодавства проектів наказів, інших документів правового характеру, що подаються на підпис командирові бригади, та візувати їх після погодження з відповідними службовими особами;</p>
<p>надавати письмовий висновок командирові бригади з роз’ясненням та пропозиціями щодо юридично обґрунтованого вирішення відповідних питань у разі невідповідності проекту наказу чи іншого документа правового характеру вимогам законодавства;</p>
<p>здійснювати правове забезпечення господарської діяльності бригади, брати участь у підготовці, укладенні та здійсненні контролю за виконанням господарських договорів, організовувати претензійну роботу, готувати позови та скарги до суду;</p>
<p>за дорученням командира бригади представляти інтереси бригади в судах та інших органах;</p>
<p>аналізувати наслідки розгляду претензій, позовів та справ у судах і подавати командирові бригади пропозиції щодо вдосконалення правового забезпечення діяльності бригади;</p>
<p>надавати висновки щодо законності списання матеріальних цінностей та давати правову оцінку фактам нестач, крадіжок, псування військового майна, готувати матеріали про відшкодування за рахунок винних осіб завданих державі матеріальних збитків, надавати правову допомогу при проведенні розслідувань за цими фактами;</p>
<p>сприяти правовими засобами зміцненню військової і трудової дисципліни серед військовослужбовців та працівників бригади;</p>
<p>давати правову оцінку фактам порушень військової та трудової дисципліни в бригаді;</p>
<p>надавати правову допомогу службовим особам бригади в дотриманні законодавства з питань соціального і правового захисту військовослужбовців, членів їхніх сімей та працівників бригади;</p>
<p>організовувати та проводити заходи з правової підготовки та брати участь у правовому вихованні особового складу бригади, правовому інформуванні особового складу, надавати консультації з питань, пов’язаних із діяльністю бригади;</p>
<p class="s">Абзац дванадцятий статті 100 в редакції Закону <a href="https://zakon.rada.gov.ua/laws/show/205-20#n267">№ 205-IX від 17.10.2019</a></p>
<p>організовувати зберігання текстів законів та інших нормативно-правових актів, своєчасне внесення до них відповідних змін, забезпечувати ведення довідкової роботи щодо наказів і директив Міністра оборони України, начальника Генерального штабу - Головнокомандувача Збройних Сил України, наказів командира бригади і його прямих начальників.</p>
<p class="s">Абзац тринадцятий статті 100 із змінами, внесеними згідно із Законом <a href="https://zakon.rada.gov.ua/laws/show/1900-17">№ 1900-VI від 16.02.2010</a></p>
<p class="s">Стаття 100 в редакції Закону <a href="https://zakon.rada.gov.ua/laws/show/1420-15">№ 1420-IV від 03.02.2004</a>; текст статті 100 із змінами, внесеними згідно із Законом <a href="https://zakon.rada.gov.ua/laws/show/205-20#n269">№ 205-IX від 17.10.2019</a></p>

<h4 id="n628">Командир батальйону (корабля 3 рангу)</h4>
<p>101. Командир батальйону (корабля 3 рангу) в мирний і воєнний час відповідає за бойову та мобілізаційну готовність батальйону (корабля), успішне виконання батальйоном (кораблем) бойових завдань, за бойову підготовку, виховання, військову дисципліну, морально-психологічний стан особового складу, за внутрішній порядок, за стан і збереження озброєння, боєприпасів, бойової та іншої техніки, пального та інших матеріальних засобів батальйону (корабля) і законність їх витрачання, за організацію і стан пожежної безпеки батальйону.</p>
<p>Командир батальйону (корабля 3 рангу) підпорядковується командирові бригади і є прямим начальником усього особового складу батальйону (корабля).</p>
<p class="s">Частина друга статті 101 із змінами, внесеними згідно із Законом <a href="https://zakon.rada.gov.ua/laws/show/205-20#n270">№ 205-IX від 17.10.2019</a></p>
<p>102. Командир батальйону (корабля 3 рангу) зобов’язаний:</p>
<p>підтримувати особовий склад батальйону (корабля), озброєння, бойову та іншу техніку у бойовій готовності;</p>
<p>керувати розробленням і виконанням плану бойової підготовки батальйону (корабля);</p>
<p>організовувати й керувати бойовою підготовкою та вихованням особового складу батальйону (корабля), проводити заняття зі штабом, військовослужбовцями офіцерського, сержантського (старшинського) складу батальйону (корабля), а також навчання й заняття з підрозділами батальйону (корабля);</p>
<p class="s">Абзац четвертий статті 102 із змінами, внесеними згідно із Законом <a href="https://zakon.rada.gov.ua/laws/show/205-20#n272">№ 205-IX від 17.10.2019</a></p>
<p>знати тактику дій батальйону в різних видах бою, управляти підрозділами під час навчання і в бою;</p>
<p>знати й уміло володіти всіма видами зброї і техніки батальйону, організовувати правильне їх зберігання, експлуатацію та обслуговування і не менше ніж один раз на три місяці особисто перевіряти їх наявність, стан та облік (командирові корабля - не менше ніж один раз на два місяці проводити огляд корабля, не менше ніж один раз на місяць - огляд його озброєння, боєприпасів та технічних засобів, здійснювати щоденний обхід корабля);</p>
<p>постійно вдосконалювати свої спеціальні й методичні навички, подавати приклад підлеглим зразковим виконанням військового обов’язку;</p>
<p>з повагою ставитися до підлеглих, дбати про виховання молодих офіцерів, військовослужбовців сержантського (старшинського) складу і про згуртування військового колективу;</p>
<p class="s">Абзац восьмий статті 102 із змінами, внесеними згідно із Законом <a href="https://zakon.rada.gov.ua/laws/show/205-20#n273">№ 205-IX від 17.10.2019</a></p>
<p>знати ділові та морально-психологічні якості кожного військовослужбовця офіцерського, сержантського (старшинського) складу батальйону (корабля), постійно вести роботу з їх виховання і вдосконалення підготовки за спеціальністю;</p>
<p class="s">Абзац дев’ятий статті 102 із змінами, внесеними згідно із Законом <a href="https://zakon.rada.gov.ua/laws/show/205-20#n274">№ 205-IX від 17.10.2019</a></p>
<p>виховувати особовий склад батальйону (корабля) в дусі поваги до військової служби, бережливого ставлення до озброєння, бойової та іншої техніки і майна, піклуватися про підлеглих, періодично бути присутнім на ранковому підйомі та вечірній повірці; дбати про здоров’я підлеглих, вживати необхідних заходів до його зміцнення;</p>
<p>здійснювати добір кандидатів для прийняття на військову службу за контрактом на посади рядового, сержантського (старшинського) складу, кандидатів для вступу до вищих військових навчальних закладів; перевіряти відповідність кандидатів для призначення на вакантні посади рядового, сержантського (старшинського) складу визначеним вимогам до таких посад;</p>
<p class="s">Абзац одинадцятий статті 102 в редакції Закону <a href="https://zakon.rada.gov.ua/laws/show/205-20#n275">№ 205-IX від 17.10.2019</a></p>
<p>виховувати у військових колективах відвертість, взаємну довіру та повагу;</p>
<p>щомісяця підбивати підсумки стану бойової підготовки, військової дисципліни, внутрішнього порядку, озброєння і техніки;</p>
<p>стежити за утриманням і правильною експлуатацією будинків і приміщень, відведених для батальйону, за чистотою території, закріпленої за батальйоном, у тому числі ділянки території парку (на кораблі - оглядати жилі та службові приміщення, постійно стежити за справністю корпусу корабля), а також проведенням заходів пожежної безпеки;</p>
<p>здійснювати заходи щодо запобігання катастрофам, аваріям, поломкам озброєння і техніки (забезпечення живучості корабля й безпеки його плавання), а також вимагати додержання заходів безпеки під час роботи з озброєнням, боєприпасами, бойовою та іншою технікою, проведення занять, стрільб, навчань і робіт;</p>
<p>підтримувати внутрішній порядок, організовувати охорону розташування батальйону (охорону корабля), перевіряти несення вартової та внутрішньої (на кораблі - чергової і вахтової) служб особовим складом батальйону (корабля);</p>
<p>керувати господарством батальйону (корабля).</p>

<h4 id="n2592">Головний сержант (головний старшина) батальйону (дивізіону, ескадрильї, корабля 2 рангу, бойової частини корабля 1 рангу)</h4>
<p>102<sup>1</sup>. Головний сержант (головний старшина) батальйону (дивізіону, ескадрильї, корабля 2 рангу, бойової частини корабля 1 рангу) (далі - головний сержант батальйону) в мирний і воєнний час відповідає за надання командирові батальйону інформації та пропозицій з питань проходження військової служби військовослужбовцями рядового, сержантського (старшинського) складу, рівня індивідуальної підготовки та морально-психологічного стану рядового і сержантського (старшинського) складу батальйону, організації по сержантській (старшинській) вертикалі своєчасного і ефективного виконання завдань, визначених командиром батальйону, інформування та координацію діяльності головних сержантів підрозділів, професійний розвиток сержантів (старшин), дотримання ними військової дисципліни, правильне несення служби добовим нарядом батальйону.</p>
<p>Головний сержант батальйону підпорядковується командиру батальйону та є прямим начальником для військовослужбовців рядового і сержантського (старшинського) складу батальйону. Він є головним радником командира батальйону з усіх питань, що стосуються рядового і сержантського (старшинського) складу.</p>
<p>102<sup>2</sup>. Головний сержант батальйону зобов’язаний:</p>
<p>брати участь у роботі з підтримання бойової готовності особового складу, озброєння і техніки батальйону;</p>
<p>знати тактику дій батальйону в різних видах бою, основні види озброєння батальйону, досконало володіти особистою штатною зброєю;</p>
<p>постійно підтримувати високий рівень професійних знань, вмінь та навичок, працювати над їх удосконаленням, бути зразком для особового складу батальйону щодо виконання службових обов’язків;</p>
<p>знати, дотримуватися особисто та вимагати від підлеглого особового складу неухильного дотримання норм міжнародного гуманітарного права;</p>
<p>брати участь у плануванні, організації та проведенні заходів з бойової підготовки батальйону, організовувати заходи з професійного розвитку сержантського (старшинського) складу, здійснювати моніторинг ефективності підготовки рядового і сержантського (старшинського) складу, контролювати дотримання вимог керівних документів з бойової підготовки та стандартів підготовки сержантським (старшинським) складом;</p>
<p>брати участь в організації занять із бойової підготовки особового складу батальйону, безпосередньо проводити інструкторсько-методичні заняття із сержантами (старшинами) підрозділів, вести облік професійної підготовки військовослужбовців сержантського (старшинського) складу батальйону, доповідати командирові батальйону про стан готовності підрозділів до виконання завдань за призначенням та виявлені недоліки в підготовці військовослужбовців рядового, сержантського (старшинського) складу, надавати пропозиції щодо їх усунення;</p>
<p>контролювати та координувати проведення занять сержантами (старшинами) батальйону, надавати їм методичну та практичну допомогу, організовувати заходи із удосконалення їх методичної майстерності;</p>
<p>координувати діяльність головних сержантів рот (батарей) та окремих взводів батальйону, надавати їм практичну допомогу, інструктувати та наставляти, вимагати ефективного виконання покладених на них обов’язків;</p>
<p>координувати роботу сержантів (старшин) штабу батальйону, надавати пропозиції та рекомендації керівному складу батальйону в частині, що стосується рядового і сержантського (старшинського) складу;</p>
<p>доповідати командирові батальйону про всі порушення норм, стандартів та положень керівних документів, що регламентують проходження військової служби військовослужбовцями рядового і сержантського (старшинського) складу, їх навчання і підготовку, всебічне забезпечення та соціальний захист, надавати пропозиції щодо їх усунення;</p>
<p>здійснювати контроль за додержанням військовослужбовцями рядового, сержантського (старшинського) складу військової дисципліни, виконанням ними правил носіння військової форми одягу, перевіряти виконання розпорядку дня в підрозділах батальйону, несення служби добовим нарядом;</p>
<p>негайно доповідати командирові батальйону та головному сержанту бригади про надзвичайні події в батальйоні, факти порушення військової дисципліни, випадки втрати чи несправності озброєння, техніки та інших матеріальних засобів;</p>
<p>знати військове звання, прізвище, ім’я та по батькові головних сержантів підрозділів батальйону, їх дату народження, віросповідання, ділові та морально-психологічні якості, захоплення, рід занять до військової служби, родинний стан, успіхи і недоліки у службі;</p>
<p>піклуватися про підлеглих, ставитися до них з повагою, не принижувати їх честі та гідності, знати потреби військовослужбовців рядового і сержантського (старшинського) складу, порушувати перед командиром батальйону та головним сержантом бригади питання про задоволення цих потреб;</p>
<p>проводити роботу з підтримання на належному рівні морально-психологічного стану військовослужбовців рядового і сержантського (старшинського) складу, працювати над згуртуванням сержантського (старшинського) колективу батальйону, здійснювати моніторинг відповідності сержантів (старшин) стандартам підготовки та положенням Кодексу сержанта Збройних Сил України, виховувати поважне ставлення військовослужбовців сержантського (старшинського) складу батальйону до їх належності до професійного сержантського корпусу Збройних Сил України;</p>
<p>проводити індивідуально-виховну роботу із сержантами (старшинами) батальйону, визначати завдання головним сержантам підрозділів щодо проведення індивідуально-виховної роботи з окремими військовослужбовцями, які потребують додаткової уваги;</p>
<p>брати участь в організації збору, аналізу та узагальнення досвіду, отриманого особовим складом під час виконання завдань за призначенням, його подальшого використання з метою підвищення ефективності виконання покладених на батальйон завдань, збереження життя і здоров’я особового складу;</p>
<p>розподіляти наряди на службу між підрозділами батальйону, перевіряти правильність ведення листів нарядів у підрозділах, хід несення служби особами добового наряду, які призначені від підрозділів батальйону;</p>
<p>організовувати підтримання внутрішнього порядку в батальйоні та утримання в чистоті території, закріпленої за ним;</p>
<p>періодично проводити робочі наради з головними сержантами рот (батарей) та окремих взводів, здійснювати їх інформування за усіма напрямами діяльності, доводити накази (директиви, розпорядження) керівного складу, проводити щомісяця підбиття підсумків з військовослужбовцями сержантського (старшинського) складу батальйону з питань бойової підготовки, стану служби військ та військової дисципліни;</p>
<p>організовувати роботу Ради сержантів батальйону, брати участь в її засіданнях особисто, забезпечувати реалізацію прийнятих рішень;</p>
<p>надавати командирові батальйону пропозиції щодо заохочення або притягнення до дисциплінарної відповідальності військовослужбовців сержантського (старшинського) складу батальйону;</p>
<p>організовувати роботу сержантів (старшин) з перспективного планування підготовки (навчання) та просування по службі військовослужбовців рядового і сержантського (старшинського) складу батальйону, надавати командирові батальйону пропозиції стосовно направлення військовослужбовців сержантського (старшинського) складу на навчальні курси та призначення на посади;</p>
<p>брати участь у проведенні щорічного оцінювання військовослужбовців сержантського (старшинського) складу та погоджувати оцінні картки головних сержантів підрозділів батальйону, надавати пропозиції командирові батальйону щодо зарахування військовослужбовців до резерву кандидатів для просування по службі.</p>
<p>Головний сержант батальйону для виконання покладених на нього завдань зобов’язаний знати визначені місця дислокації батальйону, організаційно-штатну структуру, бойовий та чисельний склад підрозділів, морально-психологічні якості особового складу, вплив соціально-політичної обстановки в районі дислокації батальйону на бойову готовність військовослужбовців рядового і сержантського (старшинського) складу, рівень готовності підрозділів батальйону до виконання завдань за призначенням.</p>
<p class="s">Розділ 3 доповнено новим підрозділом згідно із Законом <a href="https://zakon.rada.gov.ua/laws/show/205-20#n277">№ 205-IX від 17.10.2019</a></p>

<h4 id="n648">Начальник штабу батальйону</h4>
<p>103. Начальник штабу батальйону в мирний і воєнний час відповідає за організацію і підтримання управління підрозділами батальйону, за бойову та мобілізаційну готовність, успішне виконання батальйоном бойових завдань, за планування та облік бойової підготовки, за підготовку, виховання, військову дисципліну, морально-психологічний стан особового складу безпосередньо підпорядкованих йому підрозділів, за стан обліку особового складу, озброєння, боєприпасів, бойової та іншої техніки, матеріальних засобів батальйону.</p>
<p>Начальник штабу батальйону підпорядковується командирові батальйону, є його першим заступником і прямим начальником усього особового складу батальйону.</p>
<p>Під час виконання рішень командира батальйону начальник штабу має право віддавати накази підпорядкованим командирові батальйону особам від його імені. Про всі віддані ним накази начальник штабу доповідає командирові батальйону.</p>
<p>104. Начальник штабу батальйону зобов’язаний:</p>
<p>розробляти на основі плану бригади і вказівок командира батальйону план бойової підготовки батальйону та контролювати його виконання;</p>
<p>знати фактичний стан справ у підрозділах батальйону та хід виконання поставлених перед ними завдань;</p>
<p>проводити заняття з особовим складом батальйону і керувати підготовкою безпосередньо підпорядкованих йому підрозділів;</p>
<p>знати ділові та морально-психологічні якості кожного військовослужбовця офіцерського, сержантського (старшинського) складу батальйону, постійно вести з ними індивідуально-виховну роботу та роботу з підвищення рівня їх підготовки за спеціальністю;</p>
<p class="s">Абзац п’ятий статті 104 в редакції Закону <a href="https://zakon.rada.gov.ua/laws/show/205-20#n308">№ 205-IX від 17.10.2019</a></p>
<p>розподіляти між підрозділами поповнення, яке прибуло до батальйону;</p>
<p class="s">Абзац шостий статті 104 із змінами, внесеними згідно із Законом <a href="https://zakon.rada.gov.ua/laws/show/205-20#n310">№ 205-IX від 17.10.2019</a></p>
<p>організовувати зв’язок у батальйоні, перевіряти стан і бойову готовність засобів зв’язку, розробляти заходи для прихованого управління військами та здійснювати контроль за їх виконанням;</p>
<p>забезпечувати своєчасне і правильне доведення наказів командира батальйону та старших начальників до особового складу, перевіряти їх виконання;</p>
<p>організовувати несення внутрішньої служби у батальйоні, перевіряти підготовку осіб, призначених у добовий наряд, і несення ними служби;</p>
<p>вести облік бойової підготовки;</p>
<p>знати наявність особового складу в підрозділах батальйону, не менше ніж один раз на три місяці перевіряти в підрозділах стан та облік озброєння, боєприпасів, бойової та іншої техніки, спорядження, статутів, порадників, навчальних посібників та інших матеріальних засобів, а облік особового складу - щомісяця, контролювати якість занять з питань додержання вимог безпеки на заняттях і під час роботи;</p>
<p>своєчасно готувати і надсилати до штабу бригади відповідні донесення.</p>
<p class="s">Текст статті 104 із змінами, внесеними згідно із Законом <a href="https://zakon.rada.gov.ua/laws/show/205-20#n311">№ 205-IX від 17.10.2019</a></p>

<h4 id="n664">Заступник командира батальйону</h4>
<p>105. Заступник командира батальйону в мирний і воєнний час відповідає за бойову та мобілізаційну готовність, успішне виконання батальйоном бойових завдань, за бойову підготовку, військову дисципліну та внутрішній порядок у батальйоні, за підтримання в належному стані навчально-матеріальної бази, її вдосконалення та правильне використання під час навчання, за підготовку кваліфікованих спеціалістів, за фізичну підготовку й спортивно-масову роботу в батальйоні.</p>
<p>Заступник командира батальйону підпорядковується командирові батальйону і є прямим начальником усього особового складу батальйону; за відсутності командира батальйону виконує його обов’язки. У батальйонах, де посада заступника командира батальйону не передбачена, його обов’язки виконує начальник штабу батальйону.</p>
<p>106. Заступник командира батальйону зобов’язаний:</p>
<p>брати участь у розробленні плану бойової підготовки батальйону та його виконанні;</p>
<p>проводити заняття з військовослужбовцями офіцерського, сержантського (старшинського) складу з командирської підготовки, а також навчання й заняття з підрозділами батальйону;</p>
<p class="s">Абзац третій статті 106 із змінами, внесеними згідно із Законом <a href="https://zakon.rada.gov.ua/laws/show/205-20#n313">№ 205-IX від 17.10.2019</a></p>
<p>керувати фізичною підготовкою і проводити спортивно-масові заходи в батальйоні;</p>
<p>перевіряти організацію і хід бойової підготовки в підрозділах батальйону, усувати виявлені недоліки й подавати допомогу командирам підрозділів в організації занять, впроваджувати передові форми і методи навчання;</p>
<p>знати ділові та морально-психологічні якості кожного військовослужбовця офіцерського, сержантського (старшинського) складу батальйону, постійно вести з ними індивідуально-виховну роботу та роботу з підвищення рівня їх підготовки за спеціальністю;</p>
<p class="s">Абзац шостий статті 106 в редакції Закону <a href="https://zakon.rada.gov.ua/laws/show/205-20#n314">№ 205-IX від 17.10.2019</a></p>
<p>організовувати й особисто проводити заходи щодо підготовки кваліфікованих спеціалістів у батальйоні;</p>
<p>підтримувати навчально-матеріальну базу батальйону в належному стані та стежити за правильним її використанням у навчанні;</p>
<p>контролювати утримання і збереження озброєння, бойової та іншої техніки, матеріальних засобів у підрозділах батальйону, брати участь у їх огляді;</p>
<p>організовувати виконання вимог правил і заходів пожежної безпеки;</p>
<p>підтримувати внутрішній порядок і військову дисципліну в підрозділах батальйону, контролювати підготовку та несення служби добовим нарядом.</p>
<p class="s">Абзац дванадцятий статті 106 виключено на підставі Закону <a href="https://zakon.rada.gov.ua/laws/show/205-20#n316">№ 205-IX від 17.10.2019</a></p>

<h4 id="n679">Заступник командира батальйону (корабля 3 рангу) з морально-психологічного забезпечення</h4>
<p class="s">Назва підрозділу в редакції Закону <a href="https://zakon.rada.gov.ua/laws/show/205-20#n317">№ 205-IX від 17.10.2019</a></p>
<p>107. Заступник командира батальйону (корабля 3 рангу) з морально-психологічного забезпечення в мирний і воєнний час відповідає за організацію і проведення виховної роботи, за військову дисципліну, морально-психологічний стан особового складу, за морально-психологічне забезпечення бойової готовності, бойової підготовки, бойових завдань, повсякденної діяльності батальйону (корабля), за національно-патріотичну підготовку та інформаційну роботу, організацію дозвілля військовослужбовців роти, їх соціальний захист.</p>
<p class="s">Частина перша статті 107 із змінами, внесеними згідно із Законом <a href="https://zakon.rada.gov.ua/laws/show/205-20#n320">№ 205-IX від 17.10.2019</a></p>
<p>Заступник командира батальйону (корабля 3 рангу) з морально-психологічного забезпечення підпорядковується командирові батальйону (корабля 3 рангу) і є прямим начальником усього особового складу батальйону.</p>
<p class="s">Текст статті 107 із змінами, внесеними згідно із Законом <a href="https://zakon.rada.gov.ua/laws/show/205-20#n321">№ 205-IX від 17.10.2019</a></p>
<p>108. Заступник командира батальйону (корабля 3 рангу) з морально-психологічного забезпечення зобов’язаний:</p>
<p class="s">Абзац перший статті 108 із змінами, внесеними згідно із Законом <a href="https://zakon.rada.gov.ua/laws/show/205-20#n323">№ 205-IX від 17.10.2019</a></p>
<p>брати участь у розробленні плану бойової підготовки батальйону (корабля);</p>
<p>забезпечувати виконання рішень командира батальйону (корабля) з питань морально-психологічного забезпечення, подавати допомогу командирам рот та їх заступникам з морально-психологічного забезпечення у поліпшенні морально-психологічного стану особового складу;</p>
<p class="s">Абзац третій статті 108 із змінами, внесеними згідно із Законом <a href="https://zakon.rada.gov.ua/laws/show/205-20#n323">№ 205-IX від 17.10.2019</a></p>
<p>проводити роботу, спрямовану на виховання у військовослужбовців батальйону (корабля) відданості Українському народові, формування у особового складу високих морально-психологічних якостей громадянина - патріота України, готовності до свідомого виконання <a href="https://zakon.rada.gov.ua/laws/show/254%D0%BA/96-%D0%B2%D1%80">Конституції України</a> і законів України, вимог Військової присяги, військових статутів Збройних Сил України, інших нормативно-правових актів і наказів командирів (начальників);</p>
<p>виховувати особовий склад батальйону (корабля) в дусі свідомого ставлення до виконання військового обов’язку, вірності Військовій присязі, Бойовому Прапорові, традиціям дружби і військового товариства, любові до своєї військової частини, постійної пильності і бойової готовності;</p>
<p class="s">Абзац п’ятий статті 108 із змінами, внесеними згідно із Законом <a href="https://zakon.rada.gov.ua/laws/show/205-20#n324">№ 205-IX від 17.10.2019</a></p>
<p>проводити роботу, спрямовану на якісне виконання завдань бойової підготовки, бойових завдань, підвищення боєздатності батальйону (корабля), зміцнення єдиноначальності, поліпшення морального стану особового складу;</p>
<p>вживати конкретних заходів для зміцнення військової дисципліни та правопорядку, профілактики правопорушень серед особового складу, згуртування військових колективів;</p>
<p>знати ділові та морально-психологічні якості кожного військовослужбовця офіцерського, сержантського (старшинського) складу батальйону (корабля); брати участь у роботі з кадрами, їх атестуванні, доборі кандидатів для прийняття на військову службу за контрактом на посадах рядового, сержантського (старшинського) складу, а також у розподілі за підрозділами поповнення, яке прибуло до батальйону (корабля);</p>
<p class="s">Абзац восьмий статті 108 в редакції Закону <a href="https://zakon.rada.gov.ua/laws/show/205-20#n325">№ 205-IX від 17.10.2019</a></p>
<p>організовувати проведення навчально-виховних заходів з офіцерами батальйону (корабля), проводити з ними заняття з воєнної педагогіки і психології, особисто навчати їх практиці роботи з особовим складом, надавати необхідну методичну допомогу;</p>
<p class="s">Абзац дев’ятий статті 108 в редакції Закону <a href="https://zakon.rada.gov.ua/laws/show/205-20#n325">№ 205-IX від 17.10.2019</a></p>
<p>брати участь у здійсненні заходів професійного психологічного добору військовослужбовців і розподілі їх за підрозділами з урахуванням особливостей і нахилів;</p>
<p>забезпечувати соціально-психологічну адаптацію військовослужбовців до умов військової служби;</p>
<p>брати участь у плануванні та здійсненні у ротах заходів соціально-психологічного супроводу повсякденної діяльності особового складу;</p>
<p>разом із штабом батальйону організовувати і здійснювати заходи щодо психологічної підготовки особового складу до дій в екстремальних умовах мирного і воєнного часу, захисту від інформаційно-психологічного впливу противника;</p>
<p class="s">Абзац тринадцятий статті 108 в редакції Закону <a href="https://zakon.rada.gov.ua/laws/show/205-20#n325">№ 205-IX від 17.10.2019</a></p>
<p>брати участь у роботі, пов’язаній із забезпеченням якісного опанування і зразкового збереження військовослужбовцями озброєння, боєприпасів, бойової та іншої техніки, виконання ними завдань вартової та внутрішньої служб, додержання заходів безпеки та охорони довкілля;</p>
<p>знати потреби і запити особового складу, вживати заходів для своєчасного розгляду скарг і заяв, підтримувати зв’язок з сім’ями військовослужбовців, піклуватися про здоров’я, харчування, поліпшення матеріально-побутового стану особового складу;</p>
<p>організовувати роз’яснення законодавства України та брати участь у забезпеченні додержання військовослужбовцями його вимог;</p>
<p>своєчасно доповідати командирові батальйону та заступникові командира бригади з морально-психологічного забезпечення про військовослужбовців та членів їх сімей, які потребують соціального захисту;</p>
<p class="s">Абзац сімнадцятий статті 108 із змінами, внесеними згідно із Законом <a href="https://zakon.rada.gov.ua/laws/show/205-20#n329">№ 205-IX від 17.10.2019</a></p>
<p>організовувати й особисто проводити заняття з національно-патріотичної підготовки, подавати теоретичну та методичну допомогу керівникам груп та їх помічникам;</p>
<p>постійно інформувати військовослужбовців про суспільно-політичну обстановку в Україні, воєнну політику держави та завдання Збройних Сил України;</p>
<p>піклуватися про духовний і культурний розвиток військовослужбовців, розробляти план проведення вихідних, святкових та неробочих днів, разом з командирами підрозділів організовувати і проводити заходи культурологічної роботи та дозвілля особового складу бригади (полку, окремого батальйону) та членів їх сімей;</p>
<p class="s">Абзац двадцятий статті 108 із змінами, внесеними згідно із Законом <a href="https://zakon.rada.gov.ua/laws/show/205-20#n330">№ 205-IX від 17.10.2019</a></p>
<p>ефективно використовувати технічні засоби для проведення заходів морально-психологічного забезпечення;</p>
<p class="s">Абзац двадцять перший статті 108 із змінами, внесеними згідно із Законом <a href="https://zakon.rada.gov.ua/laws/show/205-20#n331">№ 205-IX від 17.10.2019</a></p>
<p>вивчати і впроваджувати передовий досвід, вносити пропозиції про вдосконалення форм і методів виховної роботи;</p>
<p>вести облік кримінальних та інших правопорушень, надзвичайних подій та дисциплінарних провинностей, вчинених особовим складом, та готувати аналітичні довідки щодо стану військової дисципліни;</p>
<p class="s">Абзац двадцять третій статті 108 із змінами, внесеними згідно із Законом <a href="https://zakon.rada.gov.ua/laws/show/720-20#n227">№ 720-IX від 17.06.2020</a></p>
<p>своєчасно доповідати командирові батальйону (корабля 3 рангу) та заступнику командира бригади з морально-психологічного забезпечення про стан військової дисципліни та морально-психологічний стан особового складу;</p>
<p class="s">Абзац двадцять четвертий статті 108 із змінами, внесеними згідно із Законом <a href="https://zakon.rada.gov.ua/laws/show/205-20#n332">№ 205-IX від 17.10.2019</a></p>
<p>готувати і своєчасно подавати у порядку підпорядкованості донесення про вчинені військовослужбовцями правопорушення.</p>
<p class="s">Текст статті 108 із змінами, внесеними згідно із Законом <a href="https://zakon.rada.gov.ua/laws/show/205-20#n333">№ 205-IX від 17.10.2019</a></p>

<h4 id="n707">Заступник командира батальйону з озброєння (технічної частини)*</h4>
<p class="fn">Далі - заступник командира батальйону з озброєння.</p>
<p>109. Заступник командира батальйону з озброєння в мирний і воєнний час відповідає за технічне забезпечення батальйону, за технічний стан озброєння, боєприпасів, бойової та іншої техніки, їх правильну експлуатацію, ремонт та евакуацію, за технічну підготовку особового складу батальйону, за бойову підготовку, виховання, військову дисципліну, морально-психологічний стан підпорядкованих йому підрозділів.</p>
<p>Заступник командира батальйону з озброєння підпорядковується командирові батальйону і є прямим начальником усього особового складу батальйону.</p>
<p>110. Заступник командира батальйону з озброєння зобов’язаний:</p>
<p>брати участь у розробленні плану бойової підготовки батальйону і організовувати його виконання відповідно до своєї спеціальності;</p>
<p>керувати підготовкою та діяльністю підпорядкованого йому підрозділу;</p>
<p>знати ділові та морально-психологічні якості військовослужбовців безпосередньо підпорядкованого йому підрозділу, постійно проводити з ними індивідуально-виховну роботу з підготовки за спеціальністю;</p>
<p class="s">Абзац четвертий статті 110 із змінами, внесеними згідно із Законом <a href="https://zakon.rada.gov.ua/laws/show/205-20#n335">№ 205-IX від 17.10.2019</a></p>
<p>керувати технічною підготовкою особового складу батальйону, проводити заняття з військовослужбовцями офіцерського, сержантського (старшинського) складу батальйону з водіння, вивчення озброєння, бойової та іншої техніки, з технічного забезпечення, а також проводити заходи щодо підготовки спеціалістів технічної служби;</p>
<p class="s">Абзац п’ятий статті 110 із змінами, внесеними згідно із Законом <a href="https://zakon.rada.gov.ua/laws/show/205-20#n335">№ 205-IX від 17.10.2019</a></p>
<p>організовувати правильну експлуатацію, ремонт та евакуацію озброєння, бойової та іншої техніки, а також навчально-тренувальних засобів батальйону, керувати роботами, пов’язаними з їх технічним обслуговуванням і ремонтом, вживати заходів для вдосконалення навчально-матеріальної бази технічної підготовки;</p>
<p>стежити за правильним застосуванням і ощадливим витрачанням пального, мастильних матеріалів і спеціальних рідин у підрозділах;</p>
<p>знати будову, порядок експлуатації та ремонту озброєння, бойової та іншої техніки батальйону, наявність, технічний стан і місце перебування машин; не менше ніж один раз на три місяці перевіряти технічний стан озброєння, техніки і матеріальних засобів батальйону і проводити перевірку стрілецької зброї за номерами та стану боєприпасів у підрозділах;</p>
<p>проводити роботу, пов’язану із влаштуванням та обладнанням приміщень і території парку, закріплених за батальйоном, а також забезпечувати підтримання внутрішнього порядку в них;</p>
<p>керувати підготовкою озброєння, бойової та іншої техніки до застосування та експлуатації в польових умовах, вживати заходів щодо забезпечення їх обладнанням і засобами для підвищення прохідності;</p>
<p>вживати заходів, спрямованих на запобігання катастрофам, аваріям і поломкам озброєння та техніки, аналізувати їх причини, негайно доповідати про них і вжиті заходи командирові батальйону;</p>
<p>дотримуватися вимог безпеки під час експлуатації, ремонту й евакуації озброєння, бойової та іншої техніки, а також виконання заходів пожежної безпеки у парку;</p>
<p>вести облік і звітність.</p>

<h4 id="n2643">Начальник медичного пункту бригади (полку, окремого батальйону, батальйону)</h4>
<p>110<sup>1</sup>. Начальник медичного пункту бригади (полку, окремого батальйону, батальйону) відповідає за організацію і якість надання медичної допомоги, обстеження і лікування хворих, стан лікувально-діагностичної роботи в медичному пункті; підтримання внутрішнього порядку в лікувально-діагностичних відділеннях (кабінетах) та інших підрозділах медичного пункту, а також у лазареті; бойову і спеціальну підготовку, виховання, військову і трудову дисципліну особового складу медичного пункту; стан і збереженість техніки, медичного майна та інших матеріальних цінностей; матеріально-технічне і побутове забезпечення медичного пункту.</p>
<p>Начальник медичного пункту бригади безпосередньо підпорядковується начальникові медичної служби бригади (полку, окремого батальйону, батальйону), він є прямим начальником особового складу медичного пункту. На час відсутності начальника медичної служби начальник медичного пункту виконує його обов’язки.</p>
<p>Начальник медичного пункту бригади (полку, окремого батальйону, батальйону) зобов’язаний:</p>
<p>розробляти, організовувати та контролювати проведення заходів щодо набуття спроможності медичного пункту до роботи в екстремальних умовах мирного та воєнного часу;</p>
<p>керувати лікувально-діагностичною роботою в медичному пункті, розробляти заходи щодо її постійного вдосконалення, контролювати своєчасність, повноту та якість обстеження, лікування хворих і нагляду за ними;</p>
<p>здійснювати керівництво підготовкою та вихованням особового складу медичного пункту, особисто проводити заняття з лікарями та середнім медичним персоналом з підвищення їх професійного рівня;</p>
<p>дотримуватися правил деонтології і лікарської етики та вимагати цього від підлеглих;</p>
<p>надавати командирам підрозділів допомогу з проведення військово-медичної підготовки, організовувати проведення інструкторсько-методичних занять з інструкторами з тактичної медицини (санітарними інструкторами) з організації навчання військовослужбовців прийомам надання домедичної допомоги в порядку само- і взаємодопомоги, а також заходам щодо попередження інфекційних захворювань, особистої та колективної гігієни, здорового способу життя;</p>
<p>установлювати і підтримувати розпорядок дня та статутний порядок у медичному пункті;</p>
<p>у встановленому порядку доповідати безпосередньому начальникові про надзвичайні випадки в медичному пункті, наявність значної кількості хворих з однорідними хворобами і хворих з ознаками насильства або отруєння та про медичні помилки, допущені в медичному пункті;</p>
<p>забезпечувати надання екстреної медичної допомоги та стабілізації стану хворого, що проводяться терміново у разі гострого захворювання (поранення, травми, отруєння);</p>
<p>особисто володіти прийомами надання екстреної медичної допомоги і стабілізації стану хворого та навчати їм підлеглих;</p>
<p>якісно проводити медичний огляд та обстеження особового складу в медичному пункті, особисто проводити амбулаторний прийом, забезпечувати стаціонарне обстеження і лікування хворих у лазареті медичного пункту до 14 діб;</p>
<p>організовувати стаціонарне лікування в лазареті медичного пункту нетранспортабельних хворих (поранених, травмованих, отруєних) до поліпшення їх стану і переведення в лікувально-профілактичний заклад;</p>
<p>забезпечувати тимчасову ізоляцію інфекційних хворих, а також осіб з підозрою на інфекційні захворювання до направлення їх у лікувально-профілактичний заклад;</p>
<p>проводити відновлювальне лікування в медичному пункті військовослужбовців після виписки їх з госпіталю відповідно до висновків медичних працівників (фахівців);</p>
<p>організовувати направлення і транспортування в госпіталь хворих, які потребують госпітального обстеження і лікування, проведення консультацій у медичних працівників (фахівців) лікувально-профілактичних закладів;</p>
<p>брати участь у плануванні та проводити диспансеризацію військовослужбовців військової частини з метою раннього виявлення хворих у підрозділах; виявляти осіб, які потребують санаторно-курортного лікування;</p>
<p>здійснювати медичний контроль за станом здоров’я військовослужбовців, які заступають у варту (проводити опитування щодо скарг і огляд безпосередньо перед заступанням у варту);</p>
<p>здійснювати санітарний нагляд за транспортними засобами, виділеними для перевезення особового складу, екіпіруванням, організацією харчування, водопостачання, розміщення, відпочинку військовослужбовців під час військових перевезень, а також за районами очікування, завантаження і розвантаження особового складу;</p>
<p>організовувати медичне оснащення та забезпечувати санітарний стан кімнати особистої гігієни і профілактики гінекологічних захворювань для жінок-військовослужбовців;</p>
<p>брати участь у проведенні заходів військово-медичної підготовки особового складу, пропаганди гігієнічних знань, здорового способу життя;</p>
<p>брати участь у розробленні режиму харчування і складанні розкладок продуктів; здійснювати систематичний медичний контроль за якістю харчування особового складу та якістю води, що ним вживається;</p>
<p>вести постійне медичне спостереження за особами з хронічними захворюваннями, надавати командирам підрозділів рекомендації щодо зміцнення їх здоров’я і контролювати їх виконання;</p>
<p>брати участь у розробленні та здійсненні комплексу санітарно-гігієнічних і протиепідемічних заходів;</p>
<p>аналізувати стан захворюваності серед особового складу батальйону, щотижня доповідати безпосередньому командирові (начальникові) про результати аналізу з пропозиціями щодо запобігання захворюванням і поліпшення санітарного стану особового складу та об’єктів батальйону, негайно - про інфекційні захворювання або випадки, які можуть позначитися на санітарно-епідемічному стані батальйону, про кожен випадок госпіталізації військовослужбовців, зумовленої травмуванням (отруєнням);</p>
<p>визначати потребу та організовувати забезпечення медичного пункту лікарськими засобами і медичним майном, а також речовим майном, пально-мастильними матеріалами та іншими видами матеріального забезпечення;</p>
<p>організовувати накопичення та зберігання запасів медичного майна на особливий період, утримання його в постійній готовності до видачі і використання за призначенням;</p>
<p>організовувати ведення обліку, зберігання і належне використання медичного майна і техніки в медичному пункті, не рідше ніж двічі на рік проводити їх перевірку, а перевірку наявності отруйних речовин і наркотичних засобів (психотропних речовин) - не рідше ніж один раз на місяць, не допускати їх використання не за призначенням;</p>
<p>організовувати технічне і метрологічне забезпечення майна та техніки медичного пункту;</p>
<p>організовувати здійснення заходів щодо ліцензування провадження господарської діяльності з медичної практики медичного пункту батальйону;</p>
<p>брати участь у проведенні щорічного оцінювання військовослужбовців медичного пункту та надавати пропозиції начальникові медичної служби щодо зарахування медичних працівників (фахівців) до резерву кандидатів для просування по службі.</p>
<p class="s">Розділ 3 доповнено новим підрозділом згідно із Законом <a href="https://zakon.rada.gov.ua/laws/show/205-20#n337">№ 205-IX від 17.10.2019</a></p>

<h4 id="n2676">Начальник медичної служби батальйону (дивізіону, окремої роти) - фельдшер</h4>
<p>110<sup>2</sup>. Начальник медичної служби батальйону (дивізіону, окремої роти) - фельдшер відповідає за організацію медичного забезпечення батальйону, проведення профілактичних, санітарно-гігієнічних і протиепідемічних заходів у батальйоні, своєчасне виявлення та надання необхідної медичної допомоги хворим (пораненим, травмованим, отруєним).</p>
<p>Начальник медичної служби батальйону - фельдшер підпорядковується командирові батальйону і є прямим начальником особового складу медичної служби батальйону.</p>
<p>На доповнення вимог, зазначених у <a href="#n431">статтях 82-84</a> цього Статуту, начальник медичної служби батальйону - фельдшер зобов’язаний:</p>
<p>надавати медичну допомогу військовослужбовцям у разі хвороби (поранення, травмування, отруєння) під час проведення занять, ремонтних та господарських робіт;</p>
<p>дотримуватися правил деонтології і лікарської етики та вимагати цього від підлеглих;</p>
<p>володіти прийомами надання екстреної медичної допомоги та стабілізації стану хворого, що проводяться терміново у разі гострого захворювання (поранення, травми, отруєння);</p>
<p>здійснювати постійний контроль за станом здоров’я та фізичного розвитку військовослужбовців батальйону;</p>
<p>брати участь у проведенні медичних оглядів особового складу підрозділів батальйону;</p>
<p>контролювати своєчасне і повне доведення до кожного військовослужбовця встановлених норм забезпечення;</p>
<p>здійснювати медичний контроль за якістю приготування їжі, а також за станом джерел водопостачання в районі розташування батальйону та забезпеченням водою особового складу;</p>
<p>організовувати виконання санітарно-гігієнічних та протиепідемічних заходів у батальйоні;</p>
<p>вимагати від військовослужбовців батальйону дотримання правил особистої та колективної гігієни, здорового способу життя;</p>
<p>отримувати медичне майно і лікарські засоби для комплектування сумок санітарів, санітарних інструкторів та аптечок індивідуальних, видавати індивідуальні засоби медичного захисту, домедичної допомоги та профілактики інструкторам з тактичної медицини рот; періодично контролювати укомплектованість сумок та аптечок;</p>
<p>проводити регулярні інструкторсько-методичні заняття з інструкторами з тактичної медицини рот, санітарами взводів та стрільцями-санітарами відділень з організації навчання військовослужбовців прийомам надання домедичної допомоги в порядку само- і взаємодопомоги, а також заходам щодо попередження інфекційних захворювань;</p>
<p>організовувати загартовування військовослужбовців батальйону з використанням водних, сонячних та повітряних процедур у поєднанні із заняттями з фізичної підготовки і спорту;</p>
<p>надавати пропозиції командирові батальйону щодо виконання правил техніки безпеки, виробничої санітарії та інших вимог щодо охорони праці під час проведення занять, ремонтних та господарських робіт.</p>
<p class="s">Розділ 3 доповнено новим підрозділом згідно із Законом <a href="https://zakon.rada.gov.ua/laws/show/205-20#n337">№ 205-IX від 17.10.2019</a></p>

<h4 id="n724">Командир роти (корабля 4 рангу)</h4>
<p>111. Командир роти (корабля 4 рангу) в мирний і воєнний час відповідає за бойову готовність роти (корабля), за бойову підготовку, виховання, військову дисципліну, морально-психологічний стан особового складу роти (корабля), за підтримання внутрішнього порядку і додержання заходів пожежної безпеки в роті (на кораблі), за стан і збереження озброєння, боєприпасів, техніки та іншого майна роти (корабля), за успішне виконання ротою (кораблем) бойових завдань, за ведення ротного (корабельного) господарства.</p>
<p>Командир роти (корабля 4 рангу) підпорядковується командирові батальйону (дивізіону кораблів) і є прямим начальником усього особового складу роти (корабля).</p>
<p>112. Командир роти (корабля 4 рангу) зобов’язаний:</p>
<p>підтримувати особовий склад роти (корабля), озброєння, бойову та іншу техніку в постійній бойовій готовності;</p>
<p>організовувати в роті (на кораблі) бойову підготовку, складати розклад занять на тиждень, проводити заняття з військовослужбовцями офіцерського, сержантського (старшинського) складу, а також з підрозділами роти (корабля);</p>
<p class="s">Абзац третій статті 112 із змінами, внесеними згідно із Законом <a href="https://zakon.rada.gov.ua/laws/show/205-20#n389">№ 205-IX від 17.10.2019</a></p>
<p>знати тактику дій роти в різних видах бою, управляти вогнем і підрозділами роти під час навчань і в бою;</p>
<p>досконало знати і вміло володіти всіма видами зброї і техніки роти, правильно їх зберігати, використовувати та особисто перевіряти їх наявність, утримання та бойову готовність, проводити планові та позапланові (раптові) перевірки наявності та стану озброєння, боєприпасів, бойової та іншої техніки, пально-мастильних матеріалів та майна роти;</p>
<p class="s">Абзац п’ятий статті 112 в редакції Закону <a href="https://zakon.rada.gov.ua/laws/show/205-20#n390">№ 205-IX від 17.10.2019</a></p>
<p>перевіряти знання і практичні навички військовослужбовців роти (корабля);</p>
<p class="s">Абзац шостий статті 112 в редакції Закону <a href="https://zakon.rada.gov.ua/laws/show/205-20#n390">№ 205-IX від 17.10.2019</a></p>
<p>постійно вдосконалювати свої знання за спеціальністю і методичні навички, подавати підлеглим приклад зразкового виконання військового обов’язку;</p>
<p>організовувати проведення ранкової фізичної зарядки;</p>
<p>з пошаною ставитися до підлеглих, дбати про виховання військовослужбовців рядового, сержантського (старшинського) складу та згуртування військового колективу;</p>
<p class="s">Абзац дев’ятий статті 112 із змінами, внесеними згідно із Законом <a href="https://zakon.rada.gov.ua/laws/show/205-20#n393">№ 205-IX від 17.10.2019</a></p>
<p>знати військове звання, прізвище, строк служби, посаду чи спеціальність, родинний стан, ділові та морально-психологічні якості кожного військовослужбовця роти (корабля), постійно проводити з ними індивідуально-виховну роботу;</p>
<p class="s">Абзац десятий статті 112 із змінами, внесеними згідно із Законом <a href="https://zakon.rada.gov.ua/laws/show/205-20#n394">№ 205-IX від 17.10.2019</a></p>
<p>виховувати особовий склад роти (корабля) в дусі поваги до військової служби, набутого фаху, бережливого ставлення до озброєння, бойової техніки та майна роти (корабля);</p>
<p>піклуватися про підлеглих, знати їх потреби, порушувати перед старшими начальниками питання про задоволення їх прохань;</p>
<p>суворо стежити за виконанням особовим складом заходів безпеки під час проведення занять і робіт, за поводженням зі зброєю, боєприпасами і технікою, їх обслуговуванням та бойовим застосуванням, за своєчасним здаванням на склад невитрачених боєприпасів та вибухових речовин;</p>
<p>доповідати командирові батальйону про потреби підлеглих, а також про застосовані заохочення і накладені стягнення на особовий склад роти (корабля);</p>
<p>організовувати розміщення особового складу в місцях постійної дислокації та в польових умовах, підтримувати внутрішній порядок і дисципліну в роті (на кораблі);</p>
<p>підтримувати в належному стані та вдосконалювати навчальну матеріально-технічну базу роти;</p>
<p>стежити за утриманням і правильною експлуатацією всіх приміщень, відведених для роти, за чистотою ділянки території, закріпленої за ротою (на кораблі - оглядати жилі та службові приміщення, постійно стежити за станом корпусу корабля), а також за проведенням заходів пожежної безпеки у роті (на кораблі);</p>
<p>готувати особовий склад добового наряду від роти (корабля) та контролювати несення ним служби;</p>
<p>проводити огляд та інструктувати військовослужбовців роти перед їх відпусткою, відрядженням і контролювати їх повернення;</p>
<p>періодично бути присутнім на ранковому підйомі та вечірній повірці в роті (на кораблі);</p>
<p>вести встановлений облік занять з бойової підготовки та облік особового складу роти (корабля), знати чисельність (наявність і відсутність) особового складу за списком, а також наявність і стан озброєння, боєприпасів, техніки, пального та інших матеріальних засобів;</p>
<p>щотижня підбивати підсумки бойової підготовки, військової дисципліни та внутрішнього порядку;</p>
<p>здійснювати добір кандидатів для прийняття на військову службу за контрактом на посадах рядового, сержантського (старшинського) складу та вступу до вищих військових навчальних закладів;</p>
<p class="s">Абзац двадцять третій статті 112 в редакції Закону <a href="https://zakon.rada.gov.ua/laws/show/205-20#n395">№ 205-IX від 17.10.2019</a></p>
<p>рекомендувати військовослужбовців рядового, сержантського (старшинського) складу до присвоєння чергових військових звань та на заміщення вакантних посад;</p>
<p class="s">Абзац двадцять четвертий статті 112 із змінами, внесеними згідно із Законом <a href="https://zakon.rada.gov.ua/laws/show/205-20#n397">№ 205-IX від 17.10.2019</a></p>
<p>своєчасно забезпечувати належне постачання особового складу роти (корабля), дбати про побут своїх підлеглих, їх здоров’я, стежити за додержанням правил особистої гігієни кожним військовослужбовцем;</p>
<p>одержувати в установлені строки у фінансовій службі частини грошове забезпечення готівкою і своєчасно виплачувати його військовослужбовцям строкової військової служби свого підрозділу;</p>
<p>стежити за зовнішнім виглядом підлеглих, виконанням ними правил носіння військової форми одягу, правильним припасуванням спорядження, обмундирування, взуття;</p>
<p>організовувати своєчасне одержання, правильну експлуатацію, збереження, технічне обслуговування і ремонт озброєння, техніки, казарменого інвентарю, речового, технічного та іншого майна роти (корабля), перевіряти не менше ніж один раз на місяць їх наявність, стан та облік (командирові корабля - не менше ніж один раз на місяць робити огляд корабля, його озброєння, боєприпасів, технічних засобів і здійснювати щоденний обхід корабля). Результати огляду озброєння, боєприпасів та техніки записувати до книги огляду (перевірки) озброєння, техніки та боєприпасів (<a href="#n2194">додаток 11</a> до цього Статуту);</p>
<p>перевіряти підготовку та стан озброєння і техніки роти (корабля) перед кожним виходом на навчання чи заняття, а також їх наявність після повернення із занять та навчань, вживати заходів до запобігання катастрофам, аваріям і поломкам, втратам зброї та боєприпасів (командирові корабля, крім того, забезпечувати живучість корабля та безпеку його плавання);</p>
<p>один раз на місяць звіряти дані ротного (корабельного) обліку особового складу, а також матеріальних засобів з обліковими даними військової частини;</p>
<p>керувати господарством роти.</p>
<p>Крім того, командир окремої роти зобов’язаний:</p>
<p>проводити контрольні заняття з підрозділами після закінчення їх бойового злагодження;</p>
<p>організовувати охорону роти, контроль за несенням служби, не менше ніж один раз на тиждень особисто перевіряти стан її несення;</p>
<p>затверджувати розкладку продуктів на тиждень, організовувати щоденний контроль за якістю приготування та повнотою видачі їжі для особового складу, особисто перевіряти не менше ніж один раз на тиждень якість приготування їжі;</p>
<p>забезпечувати збереження коштів під час доставлення їх до роти;</p>
<p>для доставлення коштів надавати транспорт і озброєну охорону;</p>
<p>забезпечувати правильне утримання та експлуатацію житлового фонду та інших споруд на території роти, а також їх пожежну безпеку;</p>
<p>вживати заходів для охорони навколишнього природного середовища та раціонального використання природних ресурсів у місці розташування роти під час проведення заходів з бойової підготовки, повсякденної діяльності.</p>
<p class="s">Статтю 112 доповнено частиною другою згідно із Законом <a href="https://zakon.rada.gov.ua/laws/show/205-20#n398">№ 205-IX від 17.10.2019</a></p>
<p class="s">Стаття 112 із змінами, внесеними згідно із Законом <a href="https://zakon.rada.gov.ua/laws/show/1952-19#n131">№ 1952-VIII від 16.03.2017</a></p>

<h4 id="n2711">Головний сержант роти (батареї)</h4>
<p>112<sup>1</sup>. Головний сержант роти (батареї) (далі - головний сержант роти) в мирний і воєнний час відповідає за надання командирові роти інформації та пропозицій з питань професійного розвитку, просування по службі та з інших питань проходження військової служби військовослужбовцями рядового і сержантського (старшинського) складу роти, їх навчання і виховання, військову дисципліну, організацію правильного зберігання і експлуатації озброєння, техніки та іншого майна роти, підтримання внутрішнього порядку в підрозділі, правильне несення служби добовим нарядом роти.</p>
<p>Головний сержант роти підпорядковується командирові роти та є прямим начальником військовослужбовців рядового і сержантського (старшинського) складу роти.</p>
<p>112<sup>2</sup>. Головний сержант роти зобов’язаний:</p>
<p>організовувати роботу сержантського (старшинського) складу з підтримання бойової готовності особового складу, озброєння і техніки роти;</p>
<p>знати тактику дій роти в різних видах бою, досконало знати і вміло володіти всіма видами озброєння і техніки роти;</p>
<p>постійно підтримувати високий рівень професійних знань, вмінь та навичок, працювати над їх удосконаленням;</p>
<p>знати, дотримуватися особисто та вимагати від підлеглого особового складу неухильного дотримання норм міжнародного гуманітарного права;</p>
<p>знати керівні документи з бойової підготовки, вимагати виконання їх вимог сержантами (старшинами), надавати пропозиції командирові роти щодо планування, організації, проведення заходів із бойової підготовки та заходів з професійного розвитку сержантського (старшинського) складу роти, вдосконалення їх методичної підготовки, брати участь у складанні розкладу занять роти на тиждень;</p>
<p>організовувати проведення сержантським (старшинським) складом занять із бойової підготовки особового складу роти, контролювати та координувати проведення ними занять, надавати методичну та практичну допомогу, вести облік професійної підготовки військовослужбовців сержантського (старшинського) складу роти;</p>
<p>безпосередньо проводити показові, інструкторсько-методичні та контрольні заняття із сержантським (старшинським) складом роти;</p>
<p>надавати допомогу сержантському (старшинському) складу в організації роботи з особовим складом, вимагати ефективного виконання покладених на них обов’язків;</p>
<p>доповідати командирові роти стосовно проблемних питань проходження військової служби військовослужбовцями рядового і сержантського (старшинського) складу роти, здійснювати через сержанта із матеріального забезпечення (старшину) роти організацію їх всебічного забезпечення;</p>
<p>здійснювати контроль за додержанням військовослужбовцями рядового і сержантського (старшинського) складу військової дисципліни, виконанням ними правил носіння військової форми одягу, доповідати командирові роти про застосовані ним заохочення і накладені на військовослужбовців рядового і сержантського (старшинського) складу стягнення;</p>
<p>стежити за виконанням розпорядку дня в підрозділі, вживати заходів для запобігання вчиненню правопорушень військовослужбовцями рядового і сержантського (старшинського) складу роти;</p>
<p>негайно доповідати командирові роти та головному сержанту батальйону про надзвичайні події в роті, факти порушення військової дисципліни, випадки втрати чи несправності озброєння, техніки та інших матеріальних засобів;</p>
<p>постійно працювати над удосконаленням особистого стилю роботи та керівництва, бути взірцем для особового складу роти щодо виконання службових обов’язків;</p>
<p>знати військове звання, прізвище, ім’я та по батькові сержантів (старшин), їх дату народження, віросповідання, ділові та морально-психологічні якості, захоплення, рід занять перед військовою службою, родинний стан, успіхи і недоліки у службі;</p>
<p>піклуватися про підлеглих, ставитися до них із повагою, не принижувати їх честі та гідності, знати потреби військовослужбовців рядового і сержантського (старшинського) складу, порушувати перед командиром роти та головним сержантом батальйону питання про задоволення цих потреб;</p>
<p>організовувати спортивно-масову роботу в підрозділі та заходи із зміцнення здоров’я військовослужбовців рядового і сержантського (старшинського) складу роти, їх фізичної тренованості та загартованості;</p>
<p>проводити роботу з підтримання на належному рівні морально-психологічного стану військовослужбовців рядового і сержантського (старшинського) складу роти, працювати над згуртуванням військового колективу, сприяти формуванню в особового складу почуття взаємоповаги і взаємодовіри, відповідальності за успішні дії підрозділу;</p>
<p>виховувати поважне ставлення військовослужбовців сержантського (старшинського) складу роти до їх належності до професійного сержантського корпусу Збройних Сил України, працювати над вдосконаленням їх лідерських якостей;</p>
<p>проводити індивідуально-виховну роботу з військовослужбовцями рядового і сержантського (старшинського) складу, визначати завдання сержантам (старшинам) підрозділів роти щодо проведення індивідуально-виховної роботи з окремими військовослужбовцями, які потребують додаткової уваги;</p>
<p>стежити за правильним зберіганням і експлуатацією озброєння, техніки та іншого майна роти, не менше ніж раз на місяць особисто проводити їх огляд та перевірку наявності;</p>
<p>надавати допомогу головним сержантам підрозділів роти в підготовці особового складу, озброєння, техніки до занять (навчань), виконання завдань за призначенням;</p>
<p>організовувати збір, аналіз та узагальнення досвіду, отриманого особовим складом під час виконання завдань за призначенням, його подальше використання з метою підвищення ефективності виконання покладених на роту завдань, збереження життя і здоров’я особового складу;</p>
<p>вимагати дотримання військовослужбовцями рядового і сержантського (старшинського) складу роти заходів безпеки на заняттях (стрільбах, навчаннях) та під час ремонтних та господарських робіт;</p>
<p>розподіляти наряди на службу між підрозділами роти, особисто визначати черговість нарядів сержантів (старшин), вести лист нарядів військовослужбовців сержантського (старшинського) складу роти, перевіряти правильність ведення листів нарядів у підрозділах;</p>
<p>організовувати і контролювати підготовку військовослужбовців роти до несення служби в добовому наряді, інструктувати їх та своєчасно направляти на розвід, перевіряти хід несення служби особами добового наряду роти;</p>
<p>стежити за підтриманням внутрішнього порядку в роті, організовувати утримання в чистоті та порядку приміщень роти і ділянки території, закріпленої за нею;</p>
<p>проводити роботу з перспективного планування підготовки (навчання) та просування по службі військовослужбовців рядового і сержантського (старшинського) складу роти, надавати командирові роти пропозиції стосовно їх направлення на навчальні курси та призначення на посади;</p>
<p>брати участь у проведенні щорічного оцінювання військовослужбовців рядового і сержантського (старшинського) складу та погоджувати оцінні картки сержантів (старшин) роти, надавати пропозиції командирові роти щодо зарахування військовослужбовців до резерву кандидатів для просування по службі;</p>
<p>один раз на місяць звіряти дані ротного обліку особового складу з обліковими даними військової частини;</p>
<p>надавати рекомендації командирам підрозділів роти щодо організації роботи із сержантським (старшинським) складом;</p>
<p>щотижня проводити підбиття підсумків із сержантським (старшинським) складом роти з питань бойової підготовки, стану служби військ та військової дисципліни, про результати та пропозиції доповідати командирові роти і головному сержанту батальйону;</p>
<p>брати участь у роботі з присвоєння чергових військових звань, класної кваліфікації військовослужбовцям рядового і сержантського (старшинського) складу роти.</p>
<p class="s">Розділ 3 доповнено новим підрозділом згідно із Законом <a href="https://zakon.rada.gov.ua/laws/show/205-20#n407">№ 205-IX від 17.10.2019</a></p>

<h4 id="n759">Заступник командира роти</h4>
<p>113. Заступник командира роти в мирний і воєнний час відповідає за бойову й мобілізаційну готовність та успішне виконання ротою бойових завдань, за бойову підготовку роти, за утримання в належному стані об’єктів навчальної матеріально-технічної бази, навчальних приладів та обладнання, за спортивно-масову роботу, за підтримання внутрішнього порядку і військової дисципліни в роті, за підготовку кваліфікованих спеціалістів роти.</p>
<p>Заступник командира роти підпорядковується командирові роти і є прямим начальником усього особового складу роти; за відсутності командира роти виконує його обов’язки.</p>
<p>114. Заступник командира роти зобов’язаний:</p>
<p>разом з командиром роти розробляти розклад занять на тиждень і вести облік занять з бойової підготовки роти;</p>
<p>всебічно знати особовий склад роти, постійно проводити індивідуальну роботу з виховання підлеглих;</p>
<p>проводити заняття з військовослужбовцями сержантського (старшинського) складу та підрозділами роти;</p>
<p class="s">Абзац четвертий статті 114 із змінами, внесеними згідно із Законом <a href="https://zakon.rada.gov.ua/laws/show/205-20#n444">№ 205-IX від 17.10.2019</a></p>
<p>подавати допомогу командирам взводів в організації та проведенні занять з бойової підготовки й усувати виявлені недоліки;</p>
<p>знати озброєння і техніку роти, матеріальну частину, правила експлуатації, зберігання та особисто перевіряти їх наявність і бойову готовність;</p>
<p>проводити спортивно-масову роботу, організовувати винахідницьку і раціоналізаторську роботу в роті;</p>
<p>підтримувати військову дисципліну і внутрішній порядок у роті, за вказівкою командира роти готувати особовий склад добового наряду і перевіряти несення ним служби;</p>
<p>стежити за утриманням у чистоті ділянки території, закріпленої за ротою, та за виконанням особовим складом роти правил пожежної безпеки;</p>
<p>періодично бути присутнім на ранковому підйомі та вечірній повірці в роті;</p>
<p>організовувати та особисто стежити за підготовкою у роті кваліфікованих спеціалістів;</p>
<p>брати участь у підготовці озброєння й техніки до занять і навчань, вживати заходів, спрямованих на запобігання катастрофам, аваріям і поломкам;</p>
<p>вимагати від особового складу роти додержання правил носіння військової форми одягу;</p>
<p>організовувати правильне використання та збереження навчальних посібників, приладів, обладнання та об’єктів навчальної матеріально-технічної бази, наявних у роті або закріплених за нею.</p>

<h4 id="n776">Заступник командира роти з морально-психологічного забезпечення</h4>
<p class="s">Назва підрозділу в редакції Закону <a href="https://zakon.rada.gov.ua/laws/show/205-20#n445">№ 205-IX від 17.10.2019</a></p>
<p>115. Заступник командира роти з морально-психологічного забезпечення в мирний і воєнний час відповідає за організацію і проведення заходів з морально-психологічного забезпечення, за військову дисципліну, морально-психологічний стан, за морально-психологічне забезпечення бойової готовності, бойової підготовки, бойових завдань, повсякденної діяльності особового складу роти, за національно-патріотичну підготовку та інформаційну роботу, організацію дозвілля військовослужбовців роти, їх соціальний захист.</p>
<p class="s">Частина перша статті 115 із змінами, внесеними згідно із Законом <a href="https://zakon.rada.gov.ua/laws/show/205-20#n448">№ 205-IX від 17.10.2019</a></p>
<p>Заступник командира роти з морально-психологічного забезпечення підпорядковується командирові роти і є прямим начальником усього особового складу роти. У заходах з морально-психологічного забезпечення головні зусилля він зосереджує на індивідуальній роботі з кожним військовослужбовцем.</p>
<p class="s">Частина друга статті 115 із змінами, внесеними згідно із Законом <a href="https://zakon.rada.gov.ua/laws/show/205-20#n449">№ 205-IX від 17.10.2019</a></p>
<p class="s">Текст статті 115 із змінами, внесеними згідно із Законом <a href="https://zakon.rada.gov.ua/laws/show/205-20#n450">№ 205-IX від 17.10.2019</a></p>
<p>116. Заступник командира роти з морально-психологічного забезпечення зобов’язаний:</p>
<p>брати участь у розробленні розкладу занять роти, планувати заходи з морально-психологічного забезпечення, здійснювати заходи щодо соціально-психологічного забезпечення повсякденної діяльності особового складу;</p>
<p class="s">Абзац другий статті 116 із змінами, внесеними згідно із Законом <a href="https://zakon.rada.gov.ua/laws/show/205-20#n452">№ 205-IX від 17.10.2019</a></p>
<p>забезпечувати виконання рішень командира роти, вивчати та аналізувати морально-психологічні якості кожного військовослужбовця, соціально-психологічний клімат у підпорядкованих підрозділах, подавати допомогу командирам взводів у його поліпшенні;</p>
<p>проводити роботу з виховання у військовослужбовців відданості Українському народові, формування в особового складу високих морально-психологічних якостей громадянина - патріота України, свідомого виконання положень <a href="https://zakon.rada.gov.ua/laws/show/254%D0%BA/96-%D0%B2%D1%80">Конституції України</a> і законів України, вимог Військової присяги, військових статутів Збройних Сил України, інших нормативно-правових актів і наказів командирів (начальників);</p>
<p>виховувати особовий склад роти в дусі свідомого ставлення до виконання військового обов’язку, вірності Військовій присязі, Бойовому Прапорові, традиціям дружби і військового товариства, любові до своєї військової частини, постійної пильності та бойової готовності;</p>
<p class="s">Абзац п’ятий статті 116 із змінами, внесеними згідно із Законом <a href="https://zakon.rada.gov.ua/laws/show/205-20#n453">№ 205-IX від 17.10.2019</a></p>
<p>проводити виховну роботу, спрямовану на якісне виконання завдань бойової підготовки, підвищення боєздатності роти, зміцнення єдиноначальності, поліпшення морального стану особового складу;</p>
<p>здійснювати конкретні заходи щодо зміцнення військової дисципліни та правопорядку, профілактики правопорушень серед особового складу, згуртування військових колективів;</p>
<p>забезпечувати соціально-психологічну адаптацію військовослужбовців до умов служби з урахуванням їх спеціальності та індивідуально-психологічних особливостей;</p>
<p>знати ділові та морально-психологічні якості кожного військовослужбовця офіцерського, сержантського (старшинського) складу роти;</p>
<p class="s">Абзац дев’ятий статті 116 в редакції Закону <a href="https://zakon.rada.gov.ua/laws/show/205-20#n454">№ 205-IX від 17.10.2019</a></p>
<p>проводити організовувати проведення навчально-виховних заходів з офіцерами роти, проводити з ними заняття з воєнної педагогіки і психології, особисто навчати їх практиці роботи з особовим складом, надавати необхідну методичну допомогу;</p>
<p class="s">Абзац десятий статті 116 в редакції Закону <a href="https://zakon.rada.gov.ua/laws/show/205-20#n454">№ 205-IX від 17.10.2019</a></p>
<p>навчати особовий склад роти безконфліктному нерепресивному спілкуванню і ненасильницькому розв’язанню проблем, які виникають під час служби, постійно підвищувати свій теоретичний і практичний рівень з цих питань;</p>
<p>здійснювати заходи щодо психологічної підготовки особового складу до дій в екстремальних умовах мирного і воєнного часу, захисту від інформаційно-психологічного впливу противника;</p>
<p class="s">Абзац дванадцятий статті 116 в редакції Закону <a href="https://zakon.rada.gov.ua/laws/show/205-20#n454">№ 205-IX від 17.10.2019</a></p>
<p>проводити заходи з морально-психологічного забезпечення з особовим складом роти, призначеним до варти (бойового чергування);</p>
<p class="s">Абзац тринадцятий статті 116 із змінами, внесеними згідно із Законом <a href="https://zakon.rada.gov.ua/laws/show/205-20#n458">№ 205-IX від 17.10.2019</a></p>
<p>брати участь у роботі з організації якісного опанування військовослужбовцями і зразкового збереження ними озброєння, бойової та іншої техніки, додержання заходів безпеки та охорони довкілля;</p>
<p>організовувати і проводити заходи з культурологічної роботи та дозвілля особового складу роти та членів їх сімей;</p>
<p class="s">Абзац п’ятнадцятий статті 116 в редакції Закону <a href="https://zakon.rada.gov.ua/laws/show/205-20#n459">№ 205-IX від 17.10.2019</a></p>
<p>дбати про створення соціальних і психологічних передумов гармонійного розвитку особистості кожного військовослужбовця;</p>
<p>піклуватися про поліпшення матеріально-побутових умов підлеглих, їх соціальний і правовий захист, знати потреби і запити військовослужбовців, вживати заходів для вирішення скарг і заяв, підтримувати зв’язок із сім’ями особового складу роти;</p>
<p>вивчати і впроваджувати передовий досвід морально-психологічного забезпечення, вдосконалювати форми і методи морально-психологічного забезпечення бойової підготовки;</p>
<p class="s">Абзац вісімнадцятий статті 116 із змінами, внесеними згідно із Законом <a href="https://zakon.rada.gov.ua/laws/show/205-20#n458">№ 205-IX від 17.10.2019</a></p>
<p>розробляти план проведення вихідних, святкових та неробочих днів, організовувати і проводити заходи з культурологічної роботи та дозвілля особового складу роти та членів їх сімей;</p>
<p class="s">Абзац дев’ятнадцятий статті 116 із змінами, внесеними згідно із Законом <a href="https://zakon.rada.gov.ua/laws/show/205-20#n462">№ 205-IX від 17.10.2019</a></p>
<p>правильно використовувати технічні засоби під час проведення заходів з морально-психологічного забезпечення, забезпечувати своєчасність доставки особовому складові газет та журналів;</p>
<p class="s">Абзац двадцятий статті 116 із змінами, внесеними згідно із Законом <a href="https://zakon.rada.gov.ua/laws/show/205-20#n463">№ 205-IX від 17.10.2019</a></p>
<p>вести облік кримінальних та інших правопорушень, надзвичайних подій та дисциплінарних провинностей;</p>
<p class="s">Абзац двадцять перший статті 117 із змінами, внесеними згідно із Законом <a href="https://zakon.rada.gov.ua/laws/show/720-20#n227">№ 720-IX від 17.06.2020</a></p>
<p>своєчасно доповідати командирові роти та інформувати заступника командира батальйону з морально-психологічного забезпечення про стан військової дисципліни та морально-психологічний стан особового складу, про заплановані та здійснені заходи.</p>
<p class="s">Текст статті 116 із змінами, внесеними згідно із Законом <a href="https://zakon.rada.gov.ua/laws/show/205-20#n464">№ 205-IX від 17.10.2019</a></p>

<h4 id="n801">Заступник командира роти з озброєння (технічної частини, старший технік)*</h4>
<p class="fn">Далі - заступник командира роти з озброєння.</p>
<p>117. Заступник командира роти з озброєння в мирний і воєнний час відповідає за технічну справність озброєння, бойової та іншої техніки, їх експлуатацію і ремонт, технічну підготовку всього особового складу роти.</p>
<p>Заступник командира роти з озброєння підпорядковується командирові роти і є прямим начальником усього особового складу роти. Старший технік роти є прямим начальником для рядового, сержантського і старшинського складу.</p>
<p>118. Заступник командира роти з озброєння зобов’язаний:</p>
<p>брати участь у розробленні розкладу занять на тиждень;</p>
<p>організовувати технічно правильну експлуатацію озброєння, бойової та іншої техніки роти, вживати заходів для утримання їх у справному стані;</p>
<p>знати ділові та морально-психологічні якості механіків-водіїв (водіїв) бойових та інших машин роти, проводити роботу, спрямовану на підвищення їх фахового рівня;</p>
<p class="s">Абзац четвертий статті 118 із змінами, внесеними згідно із Законом <a href="https://zakon.rada.gov.ua/laws/show/205-20#n465">№ 205-IX від 17.10.2019</a></p>
<p>проводити заняття з особовим складом роти з технічної підготовки, основ і правил водіння машин та забезпечувати належну підготовку технічних спеціалістів;</p>
<p>знати будову, порядок і правила експлуатації та ремонту озброєння, бойової та іншої техніки роти, їх наявність і технічний стан, особисто керувати роботами, пов’язаними з технічним обслуговуванням озброєння, бойової та іншої техніки, їх ремонтом силами екіпажів (водіїв);</p>
<p>перевіряти стан машин, які виходять із парку, допускати до експлуатації лише технічно справні машини з відміткою про це в дорожньому листі;</p>
<p>не менше ніж один раз на місяць перевіряти технічний стан озброєння, бойової та іншої техніки роти й проводити перевірку стрілецької зброї за номерами;</p>
<p>організовувати технічне обслуговування озброєння, бойової та іншої техніки роти перед навчаннями, заняттями, під час їх проведення та після повернення до парку;</p>
<p>вживати заходів для запобігання катастрофам, аваріям і поломкам озброєння, техніки, негайно доповідати про їх причини та вжиті заходи командирові роти; під час організації роботи і занять з використанням озброєння і техніки доводити до особового складу зміст заходів безпеки і добиватися їх виконання;</p>
<p>стежити за ощадливим витрачанням пального, мастильних матеріалів і спеціальних рідин, запасних частин та іншого технічного майна;</p>
<p>своєчасно подавати заявки на необхідне технічне майно, організовувати правильну його експлуатацію;</p>
<p>здійснювати заходи пожежної безпеки на ділянці території, яка відведена роті, у паркових приміщеннях і на машинах роти, забезпечувати належний порядок;</p>
<p>вести облік і звітність.</p>

<h4 id="n2766">Сержант-інструктор (старшина-інструктор) навчальної роти (навчальної батареї)</h4>
<p>118<sup>1</sup>. Сержант-інструктор (старшина-інструктор) навчальної роти (навчальної батареї) (далі - сержант-інструктор) у мирний і воєнний час відповідає за якість проведення занять та повноту виконання навчальних програм інструкторами навчальної роти, надання командирові навчальної роти інформації та пропозицій з питань професійного розвитку, просування по службі та з інших питань проходження військової служби військовослужбовцями сержантського (старшинського) складу навчальної роти, їх навчання і виховання, військову дисципліну, організацію правильного зберігання і експлуатації озброєння, техніки та іншого майна навчальної роти, підтримання внутрішнього порядку в підрозділі, правильне несення служби добовим нарядом навчальної роти.</p>
<p>Сержант-інструктор навчальної роти підпорядковується командирові навчальної роти та є прямим начальником військовослужбовців рядового і сержантського (старшинського) складу навчальної роти.</p>
<p>118<sup>2</sup>. Сержант-інструктор навчальної роти зобов’язаний:</p>
<p>знати основи тактики дій підрозділів свого роду військ та виду Збройних Сил України в різних видах бою за напрямом підготовки, досконало знати і вміло володіти основними видами озброєння і техніки навчальної роти, на яких проводиться навчання особового складу;</p>
<p>постійно підтримувати високий рівень професійних знань, умінь та навичок, працювати над їх удосконаленням;</p>
<p>знати керівні документи з бойової підготовки, дотримуватися їх особисто та вимагати дотримання сержантським (старшинським) складом навчальної роти, надавати командирові навчальної роти пропозиції щодо планування, організації та проведення занять за предметами навчання, заходів з удосконалення методичної майстерності інструкторів підрозділу, брати участь у складанні розкладу занять навчальної роти на тиждень;</p>
<p>організовувати проведення інструкторським складом навчальної роти занять відповідно до навчальних програм курсів, контролювати та координувати їх проведення, надавати методичну та практичну допомогу, вести облік професійної підготовки інструкторського складу навчальної роти;</p>
<p>безпосередньо проводити показові та інструкторсько-методичні заняття з інструкторським складом навчальної роти, брати участь у проведенні практичних, теоретичних та контрольних занять з особовим складом, який проходить навчання;</p>
<p>доповідати командирові навчальної роти стосовно проблемних питань проходження військової служби військовослужбовцями сержантського (старшинського) складу, проходження навчання перемінним особовим складом, здійснювати через сержанта із матеріального забезпечення (старшину) навчальної роти організацію їх всебічного забезпечення;</p>
<p>здійснювати контроль за додержанням військовослужбовцями рядового і сержантського (старшинського) складу військової дисципліни, виконанням ними правил носіння військової форми одягу, доповідати командирові навчальної роти про застосовані ним заохочення і накладені на військовослужбовців рядового і сержантського (старшинського) складу стягнення;</p>
<p>стежити за виконанням розпорядку дня в підрозділі, вживати заходів для запобігання вчиненню правопорушень військовослужбовцями навчальної роти;</p>
<p>негайно доповідати командирові навчальної роти та головному сержанту навчального батальйону про надзвичайні події в навчальній роті, факти порушення військової дисципліни, випадки втрати чи несправності озброєння, техніки та інших матеріальних засобів;</p>
<p>постійно працювати над удосконаленням особистого стилю роботи та керівництва, підвищенням методичної майстерності, бути взірцем для особового складу навчальної роти щодо виконання службових обов’язків;</p>
<p>знати військове звання, прізвище, ім’я та по батькові сержантів (старшин), їх дату народження, віросповідання, ділові та морально-психологічні якості, захоплення, рід занять перед військовою службою, родинний стан, успіхи і недоліки у службі;</p>
<p>піклуватися про підлеглих, ставитися до них з повагою, не принижувати їх честі та гідності, знати потреби військовослужбовців рядового і сержантського (старшинського) складу, порушувати перед командиром навчальної роти та головним сержантом навчального батальйону питання про задоволення цих потреб;</p>
<p>організовувати спортивно-масову роботу в підрозділі та заходи із зміцнення здоров’я рядового і сержантського (старшинського) складу навчальної роти, його фізичної тренованості та загартованості;</p>
<p>проводити роботу з підтримання на належному рівні морально-психологічного стану військовослужбовців рядового і сержантського (старшинського) складу навчальної роти, працювати над згуртуванням військового колективу, сприяти формуванню в особового складу почуття взаємоповаги і взаємодовіри, відповідальності за стан справ у підрозділі;</p>
<p>виховувати поважне ставлення військовослужбовців сержантського (старшинського) складу навчальної роти до їх належності до професійного сержантського корпусу Збройних Сил України, працювати над удосконаленням їх лідерських якостей;</p>
<p>проводити індивідуально-виховну роботу з військовослужбовцями рядового і сержантського (старшинського) складу, визначати завдання сержантам (старшинам) щодо проведення індивідуально-виховної роботи з окремими військовослужбовцями, які потребують додаткової уваги;</p>
<p>стежити за правильним зберіганням і експлуатацією озброєння, техніки та іншого майна навчальної роти, не менше ніж раз на місяць особисто проводити їх огляд та перевірку наявності, проводити заходи з удосконалення навчально-матеріальної бази підрозділу;</p>
<p>надавати допомогу інструкторам підрозділів навчальної роти в підготовці особового складу, озброєння, техніки до занять;</p>
<p>вимагати дотримання військовослужбовцями рядового і сержантського (старшинського) складу навчальної роти заходів безпеки на заняттях (стрільбах, навчаннях), під час ремонтних та господарських робіт;</p>
<p>розподіляти наряди на службу між підрозділами навчальної роти, особисто визначати черговість нарядів сержантів (старшин), вести лист нарядів військовослужбовців сержантського (старшинського) складу навчальної роти, перевіряти правильність ведення листів нарядів у підрозділах;</p>
<p>організовувати і контролювати підготовку військовослужбовців навчальної роти до несення служби в добовому наряді, інструктувати їх та своєчасно направляти на розвід, перевіряти хід несення служби особами добового наряду навчальної роти;</p>
<p>стежити за підтриманням внутрішнього порядку в навчальній роті, організовувати утримання в чистоті та порядку приміщень і ділянки території, закріпленої за нею;</p>
<p>проводити роботу з перспективного планування підготовки (навчання) та просування по службі військовослужбовців сержантського (старшинського) складу навчальної роти, подавати командирові навчальної роти пропозиції стосовно їх направлення на навчальні курси та призначення їх на посади;</p>
<p>брати участь у проведенні щорічного оцінювання військовослужбовців сержантського (старшинського) складу та погоджувати оцінні картки сержантів (старшин), подавати командиру навчальної роти пропозиції щодо зарахування військовослужбовців до резерву кандидатів для просування по службі;</p>
<p>один раз на місяць звіряти дані ротного обліку особового складу з обліковими даними військової частини;</p>
<p>надавати рекомендації командирам підрозділів навчальної роти щодо організації роботи із сержантським (старшинським) складом;</p>
<p>щотижня проводити підбиття підсумків із сержантським (старшинським) складом навчальної роти з питань організації і проведення занять, стану служби військ та військової дисципліни, про результати та пропозиції доповідати командирові навчальної роти і головному сержанту навчального батальйону;</p>
<p>брати участь у роботі з присвоєння чергових військових звань, класної кваліфікації військовослужбовцям сержантського (старшинського) складу навчальної роти;</p>
<p>організовувати проведення зворотного оцінювання особовим складом, який проходить підготовку, повноту виконання навчальних програм;</p>
<p>складати після закінчення навчання службові характеристики військовослужбовців сержантського (старшинського) складу, які пройшли навчання, з рекомендаціями щодо їх подальшого використання на військовій службі;</p>
<p>організовувати направлення до військових частин, до яких убувають військовослужбовці після проходження навчання, листів щодо проведення командирами підрозділів їх оцінювання та надання до навчальної роти відгуків і пропозицій.</p>
<p class="s">Розділ 3 доповнено новим підрозділом згідно із Законом <a href="https://zakon.rada.gov.ua/laws/show/205-20#n466">№ 205-IX від 17.10.2019</a></p>

<h4 id="n2801">Інструктор із тактичної медицини роти (батареї)</h4>
<p>118<sup>3</sup>. Інструктор із тактичної медицини роти (батареї) (далі - інструктор із тактичної медицини роти) відповідає за своєчасне виявлення хворих, надання домедичної допомоги військовослужбовцям у разі їх поранення (травмування, отруєння), проведення санітарно-гігієнічних та протиепідемічних заходів у роті (батареї).</p>
<p>Інструктор із тактичної медицини роти підпорядковується командиру роти і є прямим начальником для санітарів та стрільців-санітарів підрозділів роти.</p>
<p>118<sup>4</sup>. Інструктор із тактичної медицини роти зобов’язаний:</p>
<p>здійснювати постійний контроль за станом здоров’я та фізичного розвитку військовослужбовців роти;</p>
<p>надавати домедичну допомогу військовослужбовцям у разі їх поранення (травмування, отруєння) під час проведення занять, ремонтних та господарських робіт;</p>
<p>дотримуватися правил деонтології і лікарської етики та вимагати цього від підлеглих;</p>
<p>володіти прийомами надання екстреної медичної допомоги та стабілізації стану хворого, що проводяться терміново у разі гострого захворювання (поранення, травми, отруєння);</p>
<p>регулярно проводити медичні огляди особового складу роти; супроводжувати особовий склад роти, який направляється до медичного пункту на медичний огляд;</p>
<p>організовувати проведення санітарно-гігієнічних та протиепідемічних заходів у роті;</p>
<p>вимагати від військовослужбовців роти дотримання правил особистої та колективної гігієни, здорового способу життя;</p>
<p>отримувати медичне майно і видавати індивідуальні засоби надання домедичної допомоги та профілактики особовому складу роти;</p>
<p>навчати особовий склад роти прийомів надання домедичної допомоги в порядку само- і взаємодопомоги;</p>
<p>організовувати загартовування військовослужбовців роти з використанням водних, сонячних та повітряних процедур у поєднанні із заняттями з фізичної підготовки і спорту;</p>
<p>надавати командирові роти пропозиції щодо виконання правил техніки безпеки, виробничої санітарії та інших вимог щодо охорони праці під час проведення занять, ремонтних та господарських робіт.</p>
<p class="s">Розділ 3 доповнено новим підрозділом згідно із Законом <a href="https://zakon.rada.gov.ua/laws/show/205-20#n466">№ 205-IX від 17.10.2019</a></p>

<h4 id="n819">Командир взводу (групи, башти)</h4>
<p>119. Командир взводу (групи, башти) в мирний і воєнний час відповідає за бойову готовність взводу (групи, башти) та успішне виконання ним бойових завдань, за бойову підготовку, виховання, військову дисципліну, морально-психологічний стан особового складу, за збереження і стан озброєння, боєприпасів, техніки та майна взводу (групи, башти), за підтримання внутрішнього порядку у взводі (групі, башті).</p>
<p>Командир взводу (групи, башти) підпорядковується командирові роти (бойової частини) і є прямим начальником усього особового складу взводу (групи, башти).</p>
<p>120. Командир взводу (групи, башти) зобов’язаний:</p>
<p>підтримувати особовий склад взводу (групи, башти), озброєння і техніку в постійній бойовій готовності;</p>
<p>проводити з особовим складом взводу (групи, башти) заняття з бойової підготовки і керувати навчанням рядового складу, що проводять командири відділень (старшини команд), вести облік бойової підготовки взводу (групи, башти);</p>
<p>знати тактику дій взводу в різних видах бою, управляти взводом (групою, баштою) під час виконання бойових завдань;</p>
<p>досконало знати й володіти всіма видами озброєння і техніки взводу (групи, башти), правильно зберігати, експлуатувати, обслуговувати та особисто перевіряти їх бойову готовність;</p>
<p>постійно вдосконалювати свої фахові й методичні навички, подавати підлеглим приклад зразкового виконання військового обов’язку;</p>
<p>з повагою ставитися до підлеглих, дбати про виховання військовослужбовців рядового, сержантського (старшинського) складу та згуртування військового колективу;</p>
<p class="s">Абзац сьомий статті 120 із змінами, внесеними згідно із Законами <a href="https://zakon.rada.gov.ua/laws/show/1952-19#n131">№ 1952-VIII від 16.03.2017</a>, <a href="https://zakon.rada.gov.ua/laws/show/205-20#n518">№ 205-IX від 17.10.2019</a></p>
<p>знати військове звання, прізвище, ім’я та по батькові кожного підлеглого, число, місяць і рік народження, віросповідання, ділові та морально-психологічні якості, захоплення, рід занять перед військовою службою, родинний стан, адресу батьків (рідних), успіхи й недоліки на службі, постійно вести індивідуальну роботу з виховання, складати іменний список особового складу взводу (групи, башти);</p>
<p class="s">Абзац восьмий статті 120 із змінами, внесеними згідно із Законом <a href="https://zakon.rada.gov.ua/laws/show/205-20#n519">№ 205-IX від 17.10.2019</a></p>
<p>здійснювати добір кандидатів для прийняття на військову службу за контрактом на посадах військовослужбовців рядового, сержантського (старшинського) складу, подавати командирові роти пропозиції щодо кандидатів для вступу до вищих військових навчальних закладів;</p>
<p class="s">Статтю 120 доповнено новим абзацом згідно із Законом <a href="https://zakon.rada.gov.ua/laws/show/205-20#n520">№ 205-IX від 17.10.2019</a></p>
<p>виховувати особовий склад взводу (групи, башти) в дусі поваги до військової служби, набутого фаху, бережливого ставлення до озброєння, бойової техніки й майна взводу (групи, башти);</p>
<p>неухильно стежити за додержанням військовослужбовцями військової дисципліни у взводі (групі, башті), їх зовнішнім виглядом, виконанням правил носіння військової форми одягу, правильним припасуванням спорядження, обмундирування, взуття та за додержанням правил особистої гігієни;</p>
<p>піклуватися про підлеглих, знати їх потреби, порушувати перед старшими начальниками питання про задоволення їх прохань, дбати про їх здоров’я, вживати заходів для його зміцнення; постійно вдосконалювати фізичну тренованість особового складу;</p>
<p>своєчасно доповідати командирові роти (бойової частини) про потреби підлеглих, а також про застосовані заохочення і накладені стягнення на військовослужбовців рядового, сержантського (старшинського) складу взводу (групи, башти);</p>
<p class="s">Абзац статті 120 із змінами, внесеними згідно із Законами <a href="https://zakon.rada.gov.ua/laws/show/1952-19#n131">№ 1952-VIII від 16.03.2017</a>, <a href="https://zakon.rada.gov.ua/laws/show/205-20#n523">№ 205-IX від 17.10.2019</a></p>
<p>періодично бути присутнім на ранковому підйомі та вечірній повірці у взводі (групі, башті), за розпорядженням командира роти проводити ранкову фізичну зарядку з ротою;</p>
<p>стежити за наявністю і правильною експлуатацією, обслуговуванням і збереженням озброєння, техніки, спорядження, речового та іншого майна у взводі (групі, башті) і не менше ніж раз на два тижні особисто проводити їх огляд і перевірку наявності;</p>
<p>готувати особовий склад взводу, озброєння й техніку до виходу на кожне навчання чи заняття, а також перевіряти їх наявність і стан після повернення із занять і навчань;</p>
<p>стежити за додержанням заходів безпеки на заняттях, стрільбах, навчаннях і під час роботи з технікою та озброєнням; перевіряти, щоб після занять, стрільб, навчань у підлеглих не залишалося боєприпасів, гранат, запалів, вибухових речовин.</p>

<h4 id="n840">Сержант із матеріального забезпечення роти (батареї), старшина роти (батареї)</h4>
<p class="s">Назва підрозділу в редакції Закону <a href="https://zakon.rada.gov.ua/laws/show/205-20#n524">№ 205-IX від 17.10.2019</a></p>
<p>121. Сержант із матеріального забезпечення роти (батареї), старшина роти (батареї) (далі - сержант із матеріального забезпечення (старшина) роти) в мирний і воєнний час відповідає за облік та правильне зберігання стрілецької зброї, боєприпасів до неї, іншого майна роти, зберігання особистих речей військовослужбовців у кімнаті для зберігання майна роти, стан пожежної безпеки приміщень роти і закріпленої за нею території, ведення ротного (корабельного) господарства.</p>
<p>Сержант із матеріального забезпечення (старшина) роти підпорядковується командирові роти, а з питань внутрішньої служби - головному сержантові роти.</p>
<p class="s">Стаття 121 в редакції Закону <a href="https://zakon.rada.gov.ua/laws/show/205-20#n526">№ 205-IX від 17.10.2019</a></p>
<p>122. Сержант із матеріального забезпечення (старшина) роти зобов’язаний:</p>
<p>знати тактику дій роти в різних видах бою, досконало знати і вміло володіти особистою зброєю;</p>
<p>забезпечувати всіма необхідними матеріальними засобами заняття з бойової підготовки в роті;</p>
<p>здійснювати всебічне забезпечення особового складу роти відповідно до вказівок командира роти, головного сержанта роти та заявок головних сержантів взводів;</p>
<p>своєчасно одержувати і оглядати зброю, боєприпаси, спорядження та інші матеріальні засоби, що надходять до роти, стежити за їх наявністю, правильним зберіганням і експлуатацією, своєчасно передавати їх у ремонт;</p>
<p>негайно доповідати командирові роти та головному сержантові роти про виявлені випадки нестачі, втрати чи несправності зброї, боєприпасів та інших матеріальних засобів;</p>
<p>стежити за наявністю майна роти, щомісячно проводити звірку обліку військового майна роти з обліком служб військової частини та вести облік і звітність;</p>
<p>забезпечувати всіма необхідними матеріальними засобами підрозділи роти під час підготовки та проведення занять (навчань), виконання завдань за призначенням;</p>
<p>забезпечувати поповнення матеріальних засобів відповідно до вказівок командира роти, головного старшини роти та заявок головних сержантів взводів;</p>
<p>забезпечувати харчуванням та питною водою особовий склад роти під час навчань, занять на полігонах та під час несення служби в добовому наряді, виконання завдань за призначенням;</p>
<p>з дозволу командира роти або головного сержанта роти видавати боєприпаси особовому складу, а також особисто приймати і оглядати їх після повернення;</p>
<p>забезпечувати особовий склад усім необхідним для прибирання приміщень роти і ділянки території, закріпленої за нею, та для проведення поточного ремонту майна роти;</p>
<p>особисто водити роту до лазні, водити особисто або направляти військовослужбовців строкової військової служби до їдальні під командою одного з головних сержантів взводів (командирів відділень);</p>
<p>забезпечувати всім необхідним, оглядати та відправляти під командою старшого робочі команди, призначені від роти;</p>
<p>стежити за дотриманням правил опалення приміщень, справністю засобів пожежогасіння і дотриманням військовослужбовцями рядового і сержантського (старшинського) складу роти правил пожежної безпеки;</p>
<p>організовувати зберігання особистих речей військовослужбовців роти в кімнаті для зберігання майна роти, приймати за описом та зберігати гроші і цінні речі заарештованих військовослужбовців рядового і сержантського (старшинського) складу перед їх відправленням на гауптвахту.</p>
<p class="s">Стаття 122 із змінами, внесеними згідно із Законом <a href="https://zakon.rada.gov.ua/laws/show/1952-19#n126">№ 1952-VIII від 16.03.2017</a>; в редакції Закону <a href="https://zakon.rada.gov.ua/laws/show/205-20#n529">№ 205-IX від 17.10.2019</a></p>

<h4 id="n871">Головний сержант взводу (обслуги, заступник командира взводу)</h4>
<p>123. Головний сержант взводу (обслуги, заступник командира взводу) (далі - головний сержант взводу) в мирний і воєнний час відповідає за успішне виконання взводом завдань за призначенням, навчання і виховання військовослужбовців рядового і сержантського (старшинського) складу, їх військову дисципліну, охайний зовнішній вигляд, фізичну підготовку, правильне зберігання і експлуатацію озброєння, техніки та іншого майна взводу, внутрішній порядок у підрозділі, правильне несення служби військовослужбовцями рядового і сержантського (старшинського) складу в добовому наряді.</p>
<p>Головний сержант взводу підпорядковується командирові взводу та є прямим начальником військовослужбовців рядового і сержантського (старшинського) складу взводу.</p>
<p>124. Головний сержант взводу зобов’язаний:</p>
<p>підтримувати бойову готовність особового складу, озброєння та техніки взводу;</p>
<p>знати тактику дій взводу в різних видах бою, вміти управляти особовим складом під час виконання завдань за призначенням;</p>
<p>досконало знати і вміло володіти всіма видами озброєння і техніки взводу;</p>
<p>постійно підтримувати високий рівень професійних знань, умінь та навичок, працювати над їх удосконаленням;</p>
<p>знати, дотримуватися особисто та вимагати від підлеглого особового складу неухильного дотримання норм міжнародного гуманітарного права;</p>
<p>знати керівні документи з бойової підготовки, забезпечувати виконання їх вимог сержантським (старшинським) складом взводу, надавати командирові взводу пропозиції щодо планування, організації, проведення заходів із бойової підготовки та заходів з професійного розвитку сержантського (старшинського) складу взводу, вдосконалення їх методичної підготовки;</p>
<p>організовувати проведення сержантським (старшинським) складом занять з особовим складом взводу, контролювати та координувати проведення ними занять, надавати методичну та практичну допомогу, вести облік професійної підготовки військовослужбовців сержантського (старшинського) складу взводу;</p>
<p>безпосередньо проводити заняття з бойової підготовки з військовослужбовцями рядового і сержантського (старшинського) складу взводу;</p>
<p>надавати допомогу військовослужбовцям сержантського (старшинського) складу щодо організації роботи з особовим складом, вимагати ефективного виконання покладених на них обов’язків;</p>
<p>доповідати командирові взводу стосовно проблемних питань проходження військової служби військовослужбовцями рядового і сержантського (старшинського) складу взводу, надавати сержанту із матеріального забезпечення (старшині) роти заявки щодо їх всебічного забезпечення;</p>
<p>здійснювати контроль за додержанням військовослужбовцями рядового і сержантського (старшинського) складу військової дисципліни, виконанням ними правил носіння військової форми одягу, доповідати командирові взводу про застосовані ним заохочення і накладені на військовослужбовців рядового і сержантського (старшинського) складу стягнення;</p>
<p>забезпечувати виконання розпорядку дня особовим складом підрозділу, вживати заходів для запобігання вчиненню правопорушень військовослужбовцями рядового і сержантського (старшинського) складу взводу;</p>
<p>негайно доповідати командирові взводу та головному сержантові роти про надзвичайні події у взводі, факти порушення військової дисципліни, випадки втрати чи несправності озброєння, техніки та інших матеріальних засобів;</p>
<p>постійно працювати над удосконаленням особистого стилю роботи та керівництва, бути взірцем для особового складу взводу щодо виконання службових обов’язків;</p>
<p>знати військове звання, прізвище, ім’я та по батькові військовослужбовців рядового і сержантського (старшинського) складу взводу, їх дату народження, віросповідання, ділові та морально-психологічні якості, захоплення, рід занять до військової служби, родинний стан, успіхи і недоліки у службі;</p>
<p>піклуватися про підлеглих, ставитися до них із повагою, не принижувати їх честі та гідності, знати потреби військовослужбовців рядового і сержантського (старшинського) складу, порушувати перед командиром взводу та головним сержантом роти питання про задоволення цих потреб;</p>
<p>організовувати здійснення заходів щодо зміцнення здоров’я військовослужбовців рядового і сержантського (старшинського) складу взводу, їх фізичної тренованості та загартованості, своєчасно доповідати командирові взводу та головному сержантові роти про захворювання військовослужбовців та організовувати їх направлення до медичного підрозділу;</p>
<p>підтримувати на належному рівні морально-психологічний стан військовослужбовців рядового і сержантського (старшинського) складу взводу, працювати над згуртуванням військового колективу, сприяти формуванню в особового складу почуття взаємоповаги і взаємодовіри, відповідальності за успішні дії підрозділу;</p>
<p>виховувати поважне ставлення військовослужбовців сержантського (старшинського) складу взводу до їх належності до професійного сержантського корпусу Збройних Сил України, працювати над удосконаленням їх лідерських якостей, формувати в них професійні навички керівництва особовим складом та управління підпорядкованими підрозділами;</p>
<p>проводити індивідуально-виховну роботу з військовослужбовцями рядового і сержантського (старшинського) складу, визначати завдання сержантам (старшинам) щодо проведення індивідуально-виховної роботи з окремими військовослужбовцями, які потребують додаткової уваги;</p>
<p>стежити за правильним зберіганням і експлуатацією озброєння, техніки та іншого майна взводу, їх наявністю та утриманням у належному стані, за правильним припасуванням військовослужбовцями спорядження і екіпірування та його обслуговуванням, не менше ніж раз на тиждень особисто проводити їх огляд та перевірку наявності, виховувати в особового складу дбайливе ставлення до них;</p>
<p>організовувати та безпосередньо проводити підготовку особового складу, озброєння, техніки взводу до занять (навчань), виконання завдань за призначенням;</p>
<p>контролювати наявність озброєння і техніки протягом занять (навчань), виконання завдань за призначенням, доповідати командирові взводу щодо втрат серед особового складу, втрат та пошкодження озброєння і техніки, потреби в їх евакуації та поповненні (відновленні);</p>
<p>перевіряти наявність особового складу та наявність, стан і комплектність озброєння, техніки, боєприпасів, навчально-тренувальних, імітаційних і бойових засобів, іншого майна після закінчення занять (навчань), виконання завдань за призначенням, організовувати технічне обслуговування озброєння і техніки, чищення зброї і шанцевого інструменту, поповнення боєприпасів та інших матеріально-технічних засобів;</p>
<p>проводити збір та надання командирові взводу і головному сержантові роти інформації про досвід, отриманий особовим складом під час виконання завдань за призначенням, організовувати його подальше використання з метою підвищення ефективності виконання покладених на взвод завдань, збереження життя і здоров’я особового складу;</p>
<p>стежити за дотриманням військовослужбовцями рядового і сержантського (старшинського) складу взводу заходів з безпеки на заняттях (стрільбах, навчаннях), під час ремонтних та господарських робіт, перевіряти, щоб після занять, стрільб, навчань у підлеглих не залишалося боєприпасів, гранат, запалів, вибухових речовин;</p>
<p>призначати військовослужбовців рядового складу у наряди, вести лист нарядів взводу;</p>
<p>забезпечувати підготовку військовослужбовців рядового і сержантського (старшинського) складу взводу до несення служби в добовому наряді та своєчасно направляти їх на інструктаж до головного сержанта роти;</p>
<p>забезпечувати утримання в чистоті та порядку приміщень взводу і ділянки території, закріпленої за ним;</p>
<p>надавати командирові взводу та головному сержантові роти пропозиції щодо планування підготовки (навчання) та просування по службі військовослужбовців рядового і сержантського (старшинського) складу взводу;</p>
<p>брати участь у проведенні щорічного оцінювання військовослужбовців рядового складу та погоджувати їх оцінні картки, надавати командирові взводу пропозиції щодо зарахування військовослужбовців рядового складу до резерву кандидатів для просування по службі;</p>
<p>вести облік особового складу, озброєння, техніки та майна взводу;</p>
<p>щодня проводити підбиття підсумків із сержантським (старшинським) складом взводу з питань бойової підготовки, стану служби військ, військової дисципліни та внутрішнього порядку;</p>
<p>постійно знати наявність особового складу взводу та місце його перебування;</p>
<p>залишаючись за командира взводу, виконувати його обов’язки.</p>
<p class="s">Підрозділ із змінами, внесеними згідно із Законом <a href="https://zakon.rada.gov.ua/laws/show/1952-19#n131">№ 1952-VIII від 16.03.2017</a>; в редакції Закону <a href="https://zakon.rada.gov.ua/laws/show/205-20#n546">№ 205-IX від 17.10.2019</a></p>

<h4 id="n2875">Інструктор (старший інструктор, сержант-інструктор) навчального взводу</h4>
<p>124<sup>1</sup>. Інструктор (старший інструктор, сержант-інструктор) навчального взводу (далі - інструктор навчального взводу) в мирний і воєнний час відповідає за якість проведення занять та ефективність навчання особового складу інструкторами навчального взводу, навчання і виховання військовослужбовців рядового і сержантського (старшинського) складу, їх військову дисципліну, охайний зовнішній вигляд, фізичну підготовку, правильне зберігання і експлуатацію озброєння, техніки та іншого майна взводу, внутрішній порядок у підрозділі, правильне несення служби військовослужбовцями рядового і сержантського (старшинського) складу в добовому наряді.</p>
<p>Інструктор навчального взводу підпорядковується командирові навчального взводу та є прямим начальником військовослужбовців сержантського (старшинського) складу навчального взводу та особового складу, який проходить навчання.</p>
<p>124<sup>2</sup>. Інструктор навчального взводу зобов’язаний:</p>
<p>знати основи тактики дій підрозділів виду Збройних Сил України в різних видах бою за напрямом підготовки, досконало знати і вміло володіти основними видами озброєння і техніки навчального взводу, на яких проводиться навчання особового складу;</p>
<p>постійно підтримувати високий рівень професійних знань, умінь та навичок, працювати над їх вдосконаленням;</p>
<p>знати керівні документи з бойової підготовки, забезпечувати виконання їх вимог військовослужбовцями сержантського (старшинського) складу навчального взводу, надавати командирові навчального взводу пропозиції щодо планування, організації, проведення занять за предметами навчання, заходів із підвищення ефективності підготовки особового складу, вдосконалення навчальних програм та методичної підготовки сержантів (старшин) підрозділу;</p>
<p>організовувати проведення військовослужбовцями сержантського (старшинського) складу занять за предметами навчання, контролювати їх проведення, надавати методичну та практичну допомогу, організовувати заходи з удосконалення методичної майстерності сержантів (старшин), вести облік професійної підготовки військовослужбовців сержантського (старшинського) складу навчального взводу;</p>
<p>безпосередньо проводити заняття із сержантським (старшинським) складом навчального взводу та з особовим складом, який проходить навчання, забезпечувати повноту виконання навчальних програм;</p>
<p>вживати необхідних заходів для якісного засвоєння особовим складом, який проходить підготовку, навчального матеріалу, об’єктивно оцінювати його знання, вміння та навички, працювати над їх підвищенням, у разі потреби визначати завдання сержантам (старшинам) щодо проведення індивідуальних занять за предметами підготовки з окремими військовослужбовцями; особисто проводити додаткові заняття та консультації з військовослужбовцями, які не в повному обсязі засвоюють програму навчання, організовувати методичне та технічне забезпечення самостійної підготовки військовослужбовців;</p>
<p>доповідати командирові навчального взводу стосовно проблемних питань проходження військової служби військовослужбовцями сержантського (старшинського) складу, проходження навчання перемінним особовим складом, надавати сержантові з матеріального забезпечення (старшині) навчальної роти заявки щодо їх всебічного забезпечення;</p>
<p>здійснювати контроль за додержанням військовослужбовцями рядового і сержантського (старшинського) складу військової дисципліни, виконанням ними правил носіння військової форми одягу, доповідати командирові навчального взводу про застосовані ним заохочення і накладені на військовослужбовців рядового і сержантського (старшинського) складу стягнення;</p>
<p>забезпечувати виконання розпорядку дня особовим складом підрозділу, вживати заходів для запобігання вчиненню правопорушень військовослужбовцями рядового і сержантського (старшинського) складу навчального взводу;</p>
<p>негайно доповідати командирові навчального взводу та сержантові-інструкторові навчальної роти про надзвичайні події в навчальному взводі, факти порушення військової дисципліни, випадки втрати чи несправності озброєння, техніки та інших матеріальних засобів;</p>
<p>постійно працювати над удосконаленням особистого стилю роботи та керівництва, підвищенням методичної майстерності, бути взірцем для особового складу навчального взводу щодо виконання службових обов’язків;</p>
<p>знати військове звання, прізвище, ім’я та по батькові військовослужбовців рядового і сержантського (старшинського) складу навчального взводу, їх дату народження, віросповідання, ділові та морально-психологічні якості, захоплення, рід занять перед військовою службою, родинний стан, успіхи і недоліки у службі;</p>
<p>піклуватися про підлеглих, ставитися до них із повагою, не принижувати їх честі та гідності, знати і вникати в потреби військовослужбовців рядового і сержантського (старшинського) складу, порушувати перед командиром навчального взводу та сержантом-інструктором навчальної роти питання про задоволення цих потреб;</p>
<p>організовувати здійснення заходів із зміцнення здоров’я військовослужбовців рядового і сержантського (старшинського) складу навчального взводу, їх фізичної тренованості та загартованості, своєчасно доповідати командирові навчального взводу та сержантові-інструкторові навчальної роти про захворювання військовослужбовців та організовувати їх направлення до медичного підрозділу;</p>
<p>підтримувати на належному рівні морально-психологічний стан військовослужбовців рядового і сержантського (старшинського) складу навчального взводу, працювати над згуртуванням військового колективу, сприяти формуванню в особового складу почуття взаємоповаги і взаємодовіри, відповідальності за стан справ у підрозділі;</p>
<p>виховувати поважне ставлення військовослужбовців сержантського (старшинського) складу взводу до їх належності до професійного сержантського корпусу Збройних Сил України, працювати над вдосконаленням їх лідерських якостей;</p>
<p>проводити індивідуально-виховну роботу з військовослужбовцями рядового і сержантського (старшинського) складу, визначати завдання сержантам (старшинам) щодо проведення індивідуально-виховної роботи з окремими військовослужбовцями, які потребують додаткової уваги;</p>
<p>стежити за правильним зберіганням і експлуатацією озброєння, техніки та іншого майна навчального взводу, їх наявністю та утриманням у належному стані, за правильним припасуванням військовослужбовцями спорядження і екіпірування та його обслуговуванням, не менше ніж раз на тиждень особисто проводити їх огляд та перевірку наявності, виховувати в особового складу дбайливе ставлення до них, вживати заходів з удосконалення та розширення навчально-матеріальної бази підрозділу;</p>
<p>організовувати та безпосередньо проводити підготовку особового складу, озброєння, техніки, навчально-матеріальної бази та іншого майна навчального взводу до занять (стрільб, навчань), контролювати їх наявність і стан протягом занять (стрільб, навчань);</p>
<p>перевіряти наявність особового складу та наявність, стан і комплектність озброєння, техніки, боєприпасів, навчально-тренувальних, імітаційних та бойових засобів, іншого майна після закінчення занять, організовувати технічне обслуговування озброєння і техніки, чищення зброї і шанцевого інструменту, поповнення витратних матеріалів;</p>
<p>стежити за дотриманням військовослужбовцями рядового і сержантського (старшинського) складу навчального взводу заходів з безпеки на заняттях (стрільбах, навчаннях), під час ремонтних та господарських робіт, перевіряти, щоб після занять та стрільб у підлеглих не залишалося боєприпасів, гранат, запалів, вибухових речовин;</p>
<p>розподіляти наряди на службу між підрозділами навчального взводу, призначати особовий склад для несення служби в добовому наряді та вести листи нарядів військовослужбовців рядового складу;</p>
<p>забезпечувати підготовку військовослужбовців навчального взводу до несення служби в добовому наряді та своєчасно направляти їх на інструктаж до сержанта-інструктора навчальної роти;</p>
<p>забезпечувати утримання в чистоті та порядку приміщень навчального взводу і ділянки території, закріпленої за ним;</p>
<p>надавати командирові навчального взводу та сержантові-інструкторові навчального взводу пропозиції щодо планування підготовки (навчання) та просування по службі військовослужбовців сержантського (старшинського) складу навчального взводу та їх направлення на навчальні курси, призначення на посади;</p>
<p>вести облік особового складу, озброєння, техніки, навчально-матеріальної бази та майна навчального взводу;</p>
<p>щодня проводити підбиття підсумків з військовослужбовцями сержантського (старшинського) складу навчального взводу з питань організації і проведення занять, стану служби військ, військової дисципліни та внутрішнього порядку;</p>
<p>складати після закінчення навчання службові характеристики військовослужбовців рядового складу, які пройшли навчання, з рекомендаціями щодо їх подальшого використання на військовій службі;</p>
<p>постійно знати наявність особового складу, місце його перебування та чим він займається;</p>
<p>виконувати у разі відсутності командира навчального взводу його обов’язки.</p>
<p class="s">Розділ 3 доповнено новим підрозділом згідно із Законом <a href="https://zakon.rada.gov.ua/laws/show/205-20#n586">№ 205-IX від 17.10.2019</a></p>

<h4 id="n888">Командир відділення</h4>
<p>125. Командир відділення в мирний і воєнний час відповідає за успішне виконання відділенням завдань за призначенням, навчання і виховання військовослужбовців відділення, їх військову дисципліну, морально-психологічний стан, охайний зовнішній вигляд, стройову та фізичну підготовку, правильне зберігання, експлуатацію і утримання в належному стані озброєння, техніки та іншого майна відділення.</p>
<p>Командир відділення підпорядковується командиру взводу та головному сержантові взводу і є безпосереднім начальником особового складу відділення.</p>
<p class="s">Стаття 125 в редакції Закону <a href="https://zakon.rada.gov.ua/laws/show/205-20#n621">№ 205-IX від 17.10.2019</a></p>
<p>126. Командир відділення зобов’язаний:</p>
<p>підтримувати бойову готовність особового складу, озброєння і техніку відділення;</p>
<p>знати тактику дій відділення в різних видах бою, вміло командувати особовим складом під час виконання завдань за призначенням;</p>
<p>досконало знати і вміло володіти всіма видами озброєння і техніки відділення;</p>
<p>постійно працювати над удосконаленням особистого рівня професійних знань, умінь та навичок за фахом;</p>
<p>знати, дотримуватися особисто та забезпечувати неухильне дотримання підлеглим особовим складом норм міжнародного гуманітарного права;</p>
<p>знати керівні документи з бойової підготовки, надавати пропозиції головному сержантові взводу щодо планування, організації, проведення заходів із бойової підготовки та заходів з удосконалення рівня індивідуальної підготовки військовослужбовців відділення;</p>
<p>навчати і виховувати особовий склад відділення, безпосередньо проводити заняття з бойової підготовки, тренування, спрямовані на підвищення рівня індивідуальної підготовки військовослужбовців та рівня їх фізичної підготовленості;</p>
<p>доповідати головному сержантові взводу стосовно проблемних питань проходження військової служби особовим складом відділення, надавати заявки головному сержантові взводу щодо всебічного забезпечення військовослужбовців відділення;</p>
<p>забезпечувати додержання особовим складом відділення військової дисципліни, виконання правил носіння військової форми одягу, доповідати головному сержантові взводу про застосовані ним заохочення і накладені на військовослужбовців відділення стягнення;</p>
<p>забезпечувати виконання розпорядку дня особовим складом підрозділу, вживати заходів для запобігання вчиненню правопорушень військовослужбовцями відділення;</p>
<p>негайно доповідати командирові взводу та головному сержантові взводу про надзвичайні події у відділенні, факти порушення військової дисципліни, випадки втрати чи несправності озброєння, техніки та інших матеріальних засобів;</p>
<p>постійно працювати над удосконаленням особистого стилю роботи, бути взірцем для особового складу відділення щодо виконання службових обов’язків;</p>
<p>знати військове звання, прізвище, ім’я та по батькові військовослужбовців відділення, їх дату народження, віросповідання, особисто-ділові та морально-психологічні якості, захоплення, рід занять до військової служби, родинний стан, успіхи і недоліки у службі;</p>
<p>піклуватися про підлеглих, ставитися до них із повагою, не принижувати їх честі та гідності, знати потреби військовослужбовців, порушувати перед командиром взводу та головним сержантом взводу питання про задоволення цих потреб;</p>
<p>організовувати здійснення заходів із зміцнення здоров’я особового складу відділення, їх фізичної тренованості та загартованості, своєчасно доповідати головному сержантові взводу про захворювання військовослужбовців;</p>
<p>підтримувати на належному рівні морально-психологічний стан військовослужбовців відділення, сприяти формуванню в особового складу почуття взаємоповаги і взаємодовіри, відповідальності за успішні дії підрозділу;</p>
<p>виховувати поважне ставлення особового складу відділення до військової служби та свого військового фаху, розвивати в них патріотичні почуття та моральну готовність до захисту держави;</p>
<p>проводити індивідуально-виховну роботу з військовослужбовцями відділення;</p>
<p>забезпечувати правильне зберігання і експлуатацію озброєння, техніки та іншого майна відділення, стежити за їх наявністю та утриманням в належному стані, за правильним припасуванням військовослужбовцями спорядження і екіпірування та його обслуговуванням, щодня проводити їх огляд, перевірку наявності та справності, виховувати в особового складу дбайливе ставлення до них;</p>
<p>проводити підготовку особового складу, озброєння, техніки та іншого майна відділення до занять (стрільб, навчань), виконання завдань за призначенням;</p>
<p>контролювати наявність озброєння і техніки протягом занять (навчань), виконання завдань за призначенням, доповідати командирові взводу та головному сержантові взводу щодо втрат серед особового складу, втрат та пошкодження озброєння і техніки, потреби в їх евакуації та поповненні (відновленні);</p>
<p>перевіряти наявність особового складу та наявність, стан і комплектність озброєння, техніки, боєприпасів, навчально-тренувальних, імітаційних та бойових засобів, іншого майна після закінчення занять (стрільб, навчань), виконання завдань за призначенням, проводити технічне обслуговування озброєння і техніки, чищення зброї і шанцевого інструменту, організовувати поповнення боєприпасів та інших матеріально-технічних засобів;</p>
<p>здійснювати збір та надання головному сержантові взводу інформації про досвід, отриманий особовим складом під час виконання завдань за призначенням, використовувати його з метою підвищення ефективності виконання покладених на відділення завдань, збереження життя і здоров’я особового складу;</p>
<p>забезпечувати дотримання військовослужбовцями відділення правил безпеки під час користування зброєю і технікою, її обслуговування, заходів з безпеки на заняттях (стрільбах, навчаннях), під час ремонтних та господарських робіт, перевіряти, щоб після занять (стрільб, навчань) у підлеглих не залишалося боєприпасів, гранат, запалів, вибухових речовин;</p>
<p>надавати головному сержантові взводу пропозиції щодо призначення військовослужбовців відділення для несення служби в добовому наряді, своєчасно відправляти визначений особовий склад для підготовки до несення служби в добовому наряді;</p>
<p>підтримувати внутрішній порядок у відділенні, утримувати в чистоті та порядку приміщення і територію, закріплені за ним;</p>
<p>надавати головному сержантові взводу пропозиції щодо планування підготовки (навчання) та призначення на посади військовослужбовців відділення;</p>
<p>постійно знати наявність особового складу відділення, місце його перебування та чим він займається.</p>
<p class="s">Стаття 126 в редакції Закону <a href="https://zakon.rada.gov.ua/laws/show/205-20#n621">№ 205-IX від 17.10.2019</a></p>

<h4 id="n906">Загальні обов’язки військовослужбовців рядового складу</h4>
<p>127. Солдат (матрос) (далі - солдат) у мирний і воєнний час відповідає за точне та вчасне виконання покладених на нього обов’язків і поставлених йому завдань, особисту бойову готовність, утримання своєї зброї та дорученої техніки у справному стані, збереження виданого йому майна.</p>
<p>Солдат підпорядковується командирові відділення.</p>
<p>128. Солдат зобов’язаний:</p>
<p>підтримувати на високому рівні особисту бойову готовність, досконало володіти закріпленою за ним зброєю і технікою, тримати їх завжди справними, чистими, готовими до бою;</p>
<p>знати тактику дій відділення в різних видах бою та вміло діяти в бою;</p>
<p>знати та неухильно дотримуватися норм міжнародного гуманітарного права;</p>
<p>сумлінно вивчати військову справу, зразково виконувати свої службові обов’язки, засвоювати все, чого навчають командири (начальники), бути готовим до виконання завдань за призначенням;</p>
<p>постійно вдосконалювати свої знання за фахом, уміння та навички;</p>
<p>знати посади, військові звання і прізвища своїх безпосередніх та прямих начальників (до командира бригади включно);</p>
<p>додержуватися військової дисципліни, мати охайний зовнішній вигляд, додержуватися правил особистої та колективної гігієни;</p>
<p>бути хоробрим та ініціативним, не допускати негідних вчинків і стримувати від них інших військовослужбовців;</p>
<p>виконувати правила носіння військового одягу і взуття, своєчасно та акуратно їх лагодити, щоденно чистити і зберігати у визначених місцях;</p>
<p>виявляти повагу до командирів (начальників) і старших за військовим званням військовослужбовців, шанувати честь і гідність товаришів по службі, додержуватися правил військової ввічливості, поведінки та військового вітання;</p>
<p>повсякденно загартовувати себе, систематично вдосконалювати свою фізичну підготовку;</p>
<p>своєчасно доповідати командирові відділення про захворювання, надзвичайні події та факти порушення військової дисципліни, випадки втрати чи несправності озброєння, техніки та інших матеріальних засобів;</p>
<p>ретельно готуватися особисто, готувати зброю, техніку та інше майно до занять (стрільб, навчань), виконання завдань за призначенням, постійно стежити за їх наявністю і станом, своєчасно чистити зброю і шанцевий інструмент, проводити технічне обслуговування озброєння та техніки;</p>
<p>неухильно виконувати правила безпеки під час використання зброї, в роботі з технікою та в інших випадках, додержуватися правил пожежної безпеки;</p>
<p>виконувати розпорядок дня військової частини; точно, вчасно та сумлінно виконувати накази командирів (начальників);</p>
<p>у разі потреби відлучитися питати дозволу в командира відділення, а після повернення доповідати йому про прибуття;</p>
<p>під час перебування поза розташуванням військової частини поводитися з гідністю і честю, не допускати порушень громадського порядку та негідних вчинків.</p>
<p>Старший солдат (старший матрос) є помічником командира відділення та зобов’язаний допомагати командирові відділення в навчанні солдатів, заміщувати його у разі відсутності.</p>
<p class="s">Стаття 126 із змінами, внесеними згідно із Законами <a href="https://zakon.rada.gov.ua/laws/show/1420-15">№ 1420-IV від 03.02.2004</a>, <a href="https://zakon.rada.gov.ua/laws/show/1952-19#n131">№ 1952-VIII від 16.03.2017</a>; в редакції Закону <a href="https://zakon.rada.gov.ua/laws/show/205-20#n653">№ 205-IX від 17.10.2019</a></p>

<h2 id="n927">ЧАСТИНА 2<br/>
ВНУТРІШНІЙ ПОРЯДОК</h2>

<h4 id="n928">Загальні положення</h4>
<p>129. Внутрішній порядок - це суворе додержання визначених військовими статутами правил розміщення, повсякденної діяльності, побуту військовослужбовців у військовій частині (підрозділі) й несення служби добовим нарядом.</p>
<p>130. Внутрішній порядок досягається:</p>
<p>глибоким розумінням, свідомим і неухильним виконанням військовослужбовцями обов’язків, визначених законами України та статутами Збройних Сил України;</p>
<p class="s">Абзац другий статті 130 із змінами, внесеними згідно із Законом <a href="https://zakon.rada.gov.ua/laws/show/205-20#n677">№ 205-IX від 17.10.2019</a></p>
<p>чіткою організацією бойової підготовки;</p>
<p>зразковим бойовим чергуванням та несенням служби добовим нарядом;</p>
<p>неухильним виконанням розпорядку дня;</p>
<p>додержанням правил експлуатації озброєння, бойової та іншої техніки, матеріальних засобів, створенням у місцях розташування військовослужбовців умов для їх повсякденної діяльності, життя й побуту, що відповідають вимогам статутів Збройних Сил України;</p>
<p class="s">Абзац шостий статті 130 із змінами, внесеними згідно із Законом <a href="https://zakon.rada.gov.ua/laws/show/205-20#n678">№ 205-IX від 17.10.2019</a></p>
<p>цілеспрямованою виховною роботою, поєднанням високої вимогливості командирів (начальників) з постійною турботою про підлеглих у додержанні їх прав, задоволенні потреб і зміцненні здоров’я;</p>
<p>додержанням вимог пожежної безпеки, а також проведенням заходів щодо охорони довкілля в районі діяльності військової частини.</p>

<h3 id="n938">Розділ 4. Розміщення військовослужбовців</h3>

<h4 id="n939">Загальні положення</h4>
<p>131. Військовослужбовці, які проходять строкову військову службу та військовослужбовці, призвані на військову службу під час мобілізації, на особливий період, курсанти військових навчальних закладів, крім матросів і старшин, які перебувають на кораблях, розміщуються в казармах, а ті, що проходять військову службу за контрактом, - у службових жилих приміщеннях.</p>
<p class="s">Частина перша статті 131 в редакції Закону <a href="https://zakon.rada.gov.ua/laws/show/1865-15">№ 1865-IV від 24.06.2004</a>; із змінами, внесеними згідно із Законом <a href="https://zakon.rada.gov.ua/laws/show/2181-19#n16">№ 2181-VIII від 07.11.2017</a></p>
<p>У разі відсутності службового жилого приміщення військовослужбовці рядового, сержантського і старшинського складу, які проходять військову службу за контрактом і не перебувають у шлюбі, можуть розміщуватись у спеціально пристосованих казармах у розташуванні військової частини, а сімейні - у сімейних гуртожитках. Військовослужбовці-жінки розміщуються в окремих службових жилих приміщеннях.</p>
<p class="s">Частина друга статті 131 в редакції Закону <a href="https://zakon.rada.gov.ua/laws/show/1865-15">№ 1865-IV від 24.06.2004</a></p>
<p class="s">Частину третю статті 131 виключено на підставі Закону <a href="https://zakon.rada.gov.ua/laws/show/205-20#n679">№ 205-IX від 17.10.2019</a></p>
<p class="s">Частину четверту статті 131 виключено на підставі Закону <a href="https://zakon.rada.gov.ua/laws/show/205-20#n679">№ 205-IX від 17.10.2019</a></p>
<p>132. Усі жилі та нежилі приміщення і територія військової частини розподіляються між підрозділами командиром військової частини.</p>
<p>Якщо у військовому містечку розташовано кілька військових частин, приміщення і територія між ними розподіляються начальником гарнізону (старшим військового містечка).</p>
<p>133. Для розміщення кожної роти необхідно передбачати такі приміщення:</p>
<p>спальне приміщення для особового складу;</p>
<p>інформаційний центр;</p>
<p class="s">Абзац третій статті 133 в редакції Закону <a href="https://zakon.rada.gov.ua/laws/show/205-20#n681">№ 205-IX від 17.10.2019</a></p>
<p>кімнату для командира роти;</p>
<p>кімнату головного сержанта роти;</p>
<p class="s">Статтю 133 доповнено новим абзацом згідно із Законом <a href="https://zakon.rada.gov.ua/laws/show/205-20#n683">№ 205-IX від 17.10.2019</a></p>
<p>кімнату для підготовки офіцерів до занять;</p>
<p>кімнату для підготовки сержантів до занять;</p>
<p>кімнату для зберігання зброї;</p>
<p>кімнату (місце) для чищення зброї;</p>
<p>кімнату побутового обслуговування;</p>
<p>кімнату для зберігання майна роти та особистих речей військовослужбовців;</p>
<p>кімнату (місце) для занять фізичними вправами та спортом;</p>
<p>кімнату для вмивання;</p>
<p>сушарню для просушування обмундирування і взуття;</p>
<p>кімнату (місце) для чищення взуття та куріння;</p>
<p>місце для зберігання господарського інвентарю;</p>
<p>душову;</p>
<p>туалет.</p>
<p>134. У кожному батальйоні відводяться кімнати для командира батальйону, його заступників, штабу батальйону, для підготовки до занять і проведення нарад.</p>
<p>Для проведення занять у військовій частині обладнуються відповідні класи.</p>
<p>135. Для розміщення особового складу в спальних приміщеннях відводиться площа з розрахунку 2,5-4 кв. м на кожного військовослужбовця. При цьому об’єм повітря має бути 9-12 куб. м на одну особу.</p>
<p>136. Ліжка у спальних приміщеннях розставляються так, щоб біля кожного з них чи біля двох зсунутих разом лишалося місце для тумбочок, а між рядами ліжок було вільне місце, необхідне для шикування особового складу. Ліжка повинні бути однаковими (стандартними) і розставляються не ближче 50 см від зовнішніх стін із додержанням суворого рівняння. Ліжка у спальних приміщеннях можуть бути розміщені в один або два яруси.</p>
<p>137. Тумбочка біля ліжка призначена для зберігання предметів туалету, носових хустинок, шкарпеток та інших дрібних предметів особистого користування. У тумбочці також можна зберігати книги й зошити.</p>
<p class="s">Стаття 137 із змінами, внесеними згідно із Законом <a href="https://zakon.rada.gov.ua/laws/show/205-20#n686">№ 205-IX від 17.10.2019</a></p>
<p>138. Постіль військовослужбовців, розміщених у казармі, має складатися з ковдри, двох простирадл, подушки з наволочкою, матраца й підстилки. Біля кожного ліжка мають бути тапочки, килимки чи доріжки. Забороняється сідати й лягати на постіль в обмундируванні, за винятком чергового роти під час відпочинку (сну).</p>
<p>139. Рушники для обличчя складаються вдвоє за довжиною і вішаються на спинках ліжок у головах, а рушники для ніг - на нижніх поперечинах ліжок у ногах і підгортаються під матраци.</p>
<p>140. Польові утеплені куртки, брюки та головні убори зберігаються в шафах, установлених у приміщеннях казарми. Парадно-вихідне обмундирування та спортивний одяг зберігаються на вішалках у шафах кімнати для зберігання майна. Спеціальне обмундирування, призначене для роботи, зберігається поза спальним приміщенням роти у спеціальних шафах, на окремих стелажах і вішалках.</p>
<p>141. Місця для зберігання всіх видів обмундирування закріплюються за військовослужбовцями й позначаються ярликами із зазначенням військового звання, прізвища та ініціалів військовослужбовця.</p>
<p>Повсякденне обмундирування і ремінь поясний перед сном охайно і в певному порядку складаються на табуретку, взуття ставиться в ногах біля ліжка.</p>
<p>142. Одяг, білизна і взуття за потреби просушуються у сушарнях. Укомплектовані речові мішки, сталеві шоломи та індивідуальні засоби захисту зберігаються в спальному чи іншому приміщенні в шафах чи на стелажах.</p>
<p>143. Порядок зберігання і користування особистими фотоапаратами, магнітофонами, радіоприймачами, мобільними телефонами, іншими засобами мобільного зв’язку та передачі інформації, комп’ютерною та іншою побутовою радіоелектронною технікою для військовослужбовців, які виконують обов’язки військової служби, встановлюється командиром військової частини.</p>
<p class="s">Стаття 143 в редакції Закону <a href="https://zakon.rada.gov.ua/laws/show/568-19#n5">№ 568-VIII від 01.07.2015</a></p>
<p>144. У підрозділах (на кораблях) стрілецька зброя, в тому числі навчальна, та боєприпаси до неї зберігаються у кімнаті для зберігання зброї з металевими гратами на вікнах, з чарунками не більше ніж 150 х 150 мм і з діаметром грат не менше ніж 10 міліметрів.</p>
<p>Кімната має бути обладнана електрозвуковою і світловою сигналізацією, яка має працювати і у разі відключення промислової електромережі, з прихованим виводом сигнальних пристроїв до чергового частини.</p>
<p>145. У кімнаті для зберігання зброї вивішується опис матеріальних засобів, де зазначається кількість ставниць, шаф, ящиків, стендів та іншого майна, що зберігається у цій кімнаті, а також інвентарні номери шаф і номер печатки, якою їх запечатують.</p>
<p>На кожну ставницю (шафу, ящик) прикріплюється ярлик із зазначенням підрозділу, військового звання, прізвища та ініціалів відповідальної особи, номера ставниці (шафи, ящика) та номера печатки, якою їх запечатують.</p>
<p>146. У разі зберігання в одній кімнаті зброї та боєприпасів з кількох підрозділів наказом по військовій частині призначається відповідальний за порядок розміщення, збереження й цілісність зброї та боєприпасів, який підписує опис майна в кімнаті.</p>
<p>147. Кімната для зберігання зброї має цілодобово перебувати під охороною осіб добового наряду.</p>
<p>У ставниці (шафі, ящику) вивішується опис із зазначенням виду та кількості зброї, яка тут зберігається. Біля кожного гнізда ставниці (шафи) повинен бути ярлик із зазначенням виду, номера зброї, військового звання, прізвища та ініціалів особи, за якою вона закріплена.</p>
<p>Усі описи, що знаходяться в кімнаті для зберігання зброї, у ставницях, шафах і ящиках, підписуються командиром роти.</p>
<p>148. Автомати, карабіни, гвинтівки, кулемети й ручні гранатомети, а також запасні стволи до кулеметів, багнети зберігаються у ставницях, боєприпаси до зброї - в металевих замкнених шафах або ящиках.</p>
<p>Пістолети та патрони до них військовослужбовців офіцерського, сержантського (старшинського) складу управління та штабу військової частини зберігаються в чергового військової частини в замкненій металевій шафі. Патрони до пістолетів зберігаються у шафі разом з пістолетами, але в окремому металевому замкненому ящику. Ключі від шафи та ящика з боєприпасами зберігаються у чергового частини, передавати їх іншим особам заборонено. Ящик з боєприпасами запечатується печаткою посадової особи, призначеної наказом командира військової частини.</p>
<p class="s">Частина друга статті 148 із змінами, внесеними згідно із Законом <a href="https://zakon.rada.gov.ua/laws/show/205-20#n688">№ 205-IX від 17.10.2019</a></p>
<p>Пістолети та патрони до них військовослужбовців офіцерського, сержантського (старшинського) складу підрозділів військової частини зберігаються у чергового військової частини в замкненій металевій шафі разом із пістолетами військовослужбовців офіцерського, сержантського (старшинського) складу управління та штабу військової частини, але в окремому замкненому металевому ящику.</p>
<p class="s">Частина третя статті 148 в редакції Закону <a href="https://zakon.rada.gov.ua/laws/show/205-20#n690">№ 205-IX від 17.10.2019</a></p>
<p>Частину патронів для добового наряду дозволяється зберігати в окремій штатній упаковці чи щільникових приладах.</p>
<p>Пістолети солдатів і сержантів підрозділу зберігаються у металевому замкненому, запечатаному ящику на складі частини та видаються в установленому командиром військової частини порядку.</p>
<p>149. Навчальна зброя та навчальні боєприпаси, за винятком пістолетів, зберігаються окремо від бойових. За відсутності окремої ставниці дозволяється зберігати навчальну зброю разом з бойовою, при цьому місце її зберігання позначається написом "Навчальна зброя" і відокремлюється перегородкою.</p>
<p>Спортивна зброя зберігається разом з бойовою. Місце її зберігання позначається написом "Спортивна зброя". Патрони до спортивної зброї зберігаються разом з бойовими патронами. Видача навчальної і спортивної зброї, навчальних патронів здійснюється у такому ж порядку, що й видача бойової зброї та бойових патронів.</p>
<p>150. Ставниці із зброєю, шафи і ящики з боєприпасами, а також кімната для зберігання зброї повинні замикатися та запечатуватися мастиковими печатками: ставниці - печаткою чергового роти, шафи і ящики з боєприпасами - печаткою сержанта із матеріального забезпечення (старшини) роти, кімната для зберігання зброї - печаткою чергового роти та командира роти (у разі його відсутності - головного сержанта роти).</p>
<p class="s">Стаття 150 в редакції Закону <a href="https://zakon.rada.gov.ua/laws/show/205-20#n692">№ 205-IX від 17.10.2019</a></p>
<p>151. Ключі від ставниць і кімнати для зберігання зброї мають бути постійно у чергового роти, а ключі від шаф і ящиків з боєприпасами - у старшини роти. Передавати ключі іншим особам заборонено. Запасні ключі в пеналі, запечатаному командиром роти, зберігаються у чергового частини в замкненому металевому ящику.</p>
<p>152. Зброя та боєприпаси особовому складу військової частини видаються в установленому командиром військової частини порядку під особистий підпис у книзі видачі зброї та боєприпасів.</p>
<p>Боєприпаси особового складу варти (крім патронів до пістолетів) видаються начальникові варти під особистий підпис у книзі видачі зброї та боєприпасів. Начальник варти здійснює видачу боєприпасів особовому складу варти під особистий підпис у відомості видачі боєприпасів.</p>
<p>У разі приведення військової частини в бойову готовність (переведення на функціонування в умовах особливого періоду) пістолети та патрони до них видаються військовослужбовцям офіцерського, сержантського (старшинського) складу управління і штабу військової частини черговим військової частини за картками-замінниками зданої на зберігання зброї, при цьому запис у книзі видачі зброї та боєприпасів не робиться. Сержант із матеріального забезпечення (старшина) роти одержує під особистий підпис опечатані ящики з пістолетами та патронами до них військовослужбовців офіцерського, сержантського (старшинського) складу підрозділу, перевіряє цілісність печаток, замків і вивозить у район зосередження. Прибувши до району зосередження, сержант із матеріального забезпечення (старшина) роти відмикає зазначені ящики, перевіряє наявність пістолетів та патронів до них, за командою прямих начальників видає їх військовослужбовцям офіцерського, сержантського (старшинського) складу підрозділу під особистий підпис у книзі видачі зброї та боєприпасів. Зброя, що зберігається в підрозділі, видається особовому складу підрозділу черговим підрозділу за командою чергового військової частини під особистий підпис кожного військовослужбовця у книзі видачі зброї та боєприпасів.</p>
<p class="s">Стаття 152 в редакції Закону <a href="https://zakon.rada.gov.ua/laws/show/205-20#n692">№ 205-IX від 17.10.2019</a></p>
<p>153. Шафи з особистою зброєю у чергового частини оснащуються електрозвуковою сигналізацією, яка має працювати і у разі відключення промислової електромережі, з прихованим виводом сигнальних пристроїв до начальника варти.</p>
<p>154. Патрони чергового підрозділу зберігаються у чергового частини в окремих металевих ящиках, замкнених і запечатаних печаткою начальника штабу військової частини, ключі від яких зберігаються у чергового військової частини. У кожному ящику має бути опис наявних боєприпасів. Боєприпаси черговий частини видає командирові чергового підрозділу під особисту розписку.</p>
<p>155. Умивальники обладнуються з розрахунку один кран на 5-7 осіб, не менше двох ножних ванн з проточною водою на роту; душова обладнується з розрахунку один кран (душова сітка) на 15-20 осіб. При майстернях, парках, хлібопекарнях, хлібозаводах та їдальнях, крім того, має бути обладнана душова з теплою водою, а біля умивальників повинні бути мило і рушники.</p>
<p>За відсутності водопроводу в опалюваних приміщеннях установлюються наливні умивальники, вода в них має бути цілодобово.</p>
<p>Для чищення обмундирування і взуття виділяються окремі спеціально обладнані приміщення або місця.</p>
<p>156. Курити дозволяється в спеціально відведених та обладнаних кімнатах чи місцях.</p>
<p>157. Кімната побутового обслуговування обладнується місцем для ремонту обмундирування, місцем для прасування речового майна, місцем для гоління, місцем для шевця, місцем для перукаря. Зазначені місця комплектуються необхідними меблями, інструментом, інвентарем, приладдям та ремонтними матеріалами. Крім того, на стінах у рамках під склом вивішуються плакати зі зразками форми одягу, ремонту обмундирування та взуття, його зберігання і експлуатації, зазначенням норм забезпечення особового складу речовим майном, зі зразками зачісок.</p>
<p>158. На особистих предметах обмундирування, взуття та спорядження військовослужбовців строкової військової служби ставиться номер їх військового квитка.</p>
<p>На предметах інвентарного користування зазначаються умовне найменування військової частини та дата видачі.</p>
<p>159. На всіх військовослужбовців, які проживають поза військовою частиною, повинні бути іменні списки із зазначенням адреси, номерів телефонів і способів виклику кожного.</p>
<p>Списки військовослужбовців роти, які проживають поза військовою частиною, зберігаються в командира роти і чергового роти.</p>
<p>Списки військовослужбовців управління та штабу військової частини, які проживають за межами військової частини, зберігаються у штабі військової частини, а також у чергового військової частини або чергового штабу військової частини, якщо він призначається.</p>
<p class="s">Стаття 159 в редакції Закону <a href="https://zakon.rada.gov.ua/laws/show/205-20#n697">№ 205-IX від 17.10.2019</a></p>

<h4 id="n1009">Утримання приміщень</h4>
<p>160. Усі будівлі й приміщення, а також територія військової частини повинні завжди утримуватися в чистоті та порядку. Кожен начальник відповідає за правильне використання будівель і приміщень, збереження обладнання, інвентарю, меблів і засобів пожежогасіння, а також за переведення будівель і споруд на режим весняно-літньої та осінньо-зимової експлуатації.</p>
<p>Усі приміщення та фасади будівель мають бути пофарбовані у визначений колір.</p>
<p>161. Усі кімнати мають бути пронумеровані. На зовнішній стороні вхідних дверей кожної кімнати вивішується табличка із зазначенням номера кімнати та її призначення, а всередині кожної кімнати на стіні - опис наявного в ній майна: меблів, інвентарю й обладнання (згідно з <a href="#n2211">додатком 16</a> до цього Статуту).</p>
<p>162. Меблі, інвентар та обладнання приміщення нумеруються і записуються до книги обліку, яка зберігається у сержанта із матеріального забезпечення (старшини) роти, а вогнегасники реєструються начальником служби пожежної безпеки частини.</p>
<p class="s">Частина перша статті 162 із змінами, внесеними згідно із Законом <a href="https://zakon.rada.gov.ua/laws/show/205-20#n701">№ 205-IX від 17.10.2019</a></p>
<p>Меблі, інвентар та обладнання закріплюються за приміщенням і без дозволу командира військової частини не можуть переноситися з приміщення одного підрозділу до іншого. Переносити меблі, обладнання та інвентар з приміщення однієї військової частини до іншої заборонено.</p>
<p>163. У спальних приміщеннях для особового складу або в інших приміщеннях на видному місці повинні вивішуватися на спеціальних щитах розпорядок дня, розклад занять, листки нарядів, опис майна і необхідні інструкції.</p>
<p>Вивішені в кімнатах (приміщеннях) картини, плакати та інші наочні посібники мають бути в рамках. На вікнах дозволяється вивішувати однотонні фіранки чи штори. У приміщеннях дозволяється тримати квіти.</p>
<p>164. Шибки у вікнах нижніх поверхів, що виходять на міські вулиці, до визначеної висоти мають бути матові, а вікна - обладнані гратами.</p>
<p>Вхідні двері до казарми за потреби обладнуються оглядовим вічком, надійним засувом зсередини і звуковою сигналізацією з виводом до днювального підрозділу.</p>
<p>165. У всіх приміщеннях, що мають водопровід, для пиття води обладнуються фонтанчики, а в приміщеннях, де немає водопроводу, встановлюються закриті на замок бачки з питною водою, які також обладнуються фонтанчиками. Бачки щоденно під наглядом чергового роти прополіскуються і поповнюються свіжою питною водою. Один раз на тиждень здійснюється їх дезінфекція. Ключі від бачків зберігаються у чергового роти.</p>
<p>166. Усі приміщення забезпечуються достатньою кількістю урн для сміття, а місця для куріння - урнами з водою.</p>
<p>Біля зовнішніх входів до приміщень встановлюються пристосування для очищення взуття від бруду та урни для сміття.</p>
<p>167. Приміщення щоденно прибираються черговими прибиральниками під безпосереднім наглядом чергового роти. Від занять чергові прибиральники не звільняються. Чергові прибиральники повинні вимести сміття з-під ліжок і тумбочок, підмести в проходах між рядами ліжок, протерти підлогу щіткою чи вологою ганчіркою, винести сміття в призначене місце, витерти пил з вікон, дверей, тумбочок, ставниць, шаф та інших предметів, вичистити урни, а в місцях для куріння, крім того, налити в урни воду чи дезінфікуючу речовину.</p>
<p>Чистота приміщень під час занять підтримується днювальними.</p>
<p>Крім щоденного прибирання, один раз на тиждень прибираються всі приміщення під керівництвом головного сержанта роти. Під час такого прибирання вся постіль (матраци, подушки, простирадла, ковдри) виноситься з приміщень, старанно вибивається і провітрюється. Перед натиранням мастикою підлога старанно очищається від бруду й витирається ганчіркою.</p>
<p class="s">Частина третя статті 167 із змінами, внесеними згідно із Законом <a href="https://zakon.rada.gov.ua/laws/show/205-20#n702">№ 205-IX від 17.10.2019</a></p>
<p>Якщо підлога не натирається мастикою, її миють не менше ніж один раз на тиждень. Мити підлогу, обливаючи водою чи легкозаймистими рідинами й нафтопродуктами, забороняється.</p>
<p>168. В їдальнях і пекарнях усе обладнання та інвентар утримують у чистоті та порядку; посуд після використання старанно миють, ошпарюють окропом, висушують і зберігають на стелажах чи у спеціальних шафах.</p>
<p>169. Узимку вікна на даху будівель зачиняються, а влітку відчиняються, але захищаються спеціальними гратами.</p>
<p>На горищах, у віддалених від димарів місцях, дозволяється зберігати зимові віконні рами.</p>
<p>Горища, підвали та сушарні замикаються, запечатуються, ключі від них зберігаються у чергового того підрозділу, на який покладено утримання цих приміщень.</p>
<p>170. Туалети обладнуються з розрахунку одна кабіна з унітазом (очком) та один пісуар на 10-12 осіб. Туалети слід утримувати в чистоті, своєчасно дезінфікувати, забезпечувати їх вентиляцію та освітлення. Нагляд за їх утриманням покладається на сержантів із матеріального забезпечення (старшин) рот, санітарних інструкторів і чергових рот. Інвентар для їх прибирання зберігається у спеціально визначеному місці (шафі).</p>
<p class="s">Частина перша статті 170 із змінами, внесеними згідно із Законом <a href="https://zakon.rada.gov.ua/laws/show/205-20#n703">№ 205-IX від 17.10.2019</a></p>
<p>Зовнішні туалети влаштовуються з водонепроникними вигрібними ямами не ближче 100 м від жилих приміщень, їдалень і пекарень. Доріжки до зовнішніх туалетів уночі освітлюються.</p>
<p>171. Перепланування приміщень, перенесення і розбирання існуючих і спорудження нових будівель, прокладення внутрішніх електромереж, ліній зв’язку, сигналізації та входів телевізійних антен, встановлення тимчасових і побудова нових печей без дозволу квартирно-експлуатаційних органів і органів пожежної охорони забороняється.</p>
<p>172. Ремонт обладнання, електричних, газових мереж та центрального опалення, проведення газоелектрозварювальних робіт особами, які не мають спеціальної підготовки й дозволу на виконання цих робіт, забороняється.</p>
<p>Ходити строєм в ногу в казармі заборонено.</p>
<p>173. Район розташування військової частини, територія військового містечка й прилеглі до нього вулиці мають бути озеленені, утримуватися в чистоті та порядку, а з настанням темноти освітлюватися. Територія військового містечка огороджується.</p>
<p>Район розташування військової частини для прибирання розподіляється на ділянки між підрозділами. Сміття збирається у контейнери, які закриваються кришками, і регулярно вивозиться.</p>
<p>Контейнери встановлюються на площадці з твердим покриттям. Не менше ніж один раз на тиждень контейнери очищаються і дезінфікуються.</p>
<p>Прибирання території військового містечка проводиться силами добового наряду і виділеними командами у післяобідній час.</p>

<h4 id="n1039">Опалення приміщень</h4>
<p>174. Початок і кінець опалювального періоду оголошується наказом начальника гарнізону. Всі котельні, системи центрального опалення, печі й димарі до початку опалювального сезону старанно перевіряються, а несправні - ремонтуються, димарі очищаються у визначені строки. При пічному опаленні порядок і час опалення приміщень, приймання й видачі палива встановлюються командиром військової частини.</p>
<p>Опалення закінчується не пізніше ніж за дві години до відбою. У навчальних і службових приміщеннях опалення проводиться вранці і закінчується за годину до початку занять (робіт). У сильні морози й у дні, визначені для миття підлоги, опалення печей проводиться двічі на добу.</p>
<p>175. На опалювальний період наказом по військовій частині призначаються опалювачі, які попередньо вивчають правила опалення та пожежної безпеки. Опалювачі від занять не звільняються. На опалювальний сезон вони звільняються від виконання всіх нарядів та робіт, не пов’язаних з опаленням приміщень.</p>
<p>Нагляд за пічним опаленням у підрозділах покладається на сержанта із матеріального забезпечення (старшину) роти й чергового роти, а в штабі військової частини - на чергового штабу військової частини.</p>
<p class="s">Частина друга статті 175 із змінами, внесеними згідно із Законом <a href="https://zakon.rada.gov.ua/laws/show/205-20#n705">№ 205-IX від 17.10.2019</a></p>
<p>Взимку в жилих приміщеннях підтримується температура не нижче +18 (град.) C, а в медичних установах - не нижче +20 (град.) C. Термометри вивішуються у приміщеннях на внутрішніх стінах, подалі від печей та нагрівальних пристроїв на висоті 1,5 м від підлоги.</p>
<p>Користуватися несправними печами, застосовувати для розпалювання печей запалювальні рідини, залишати без нагляду печі, що топляться, зберігати паливо в жилих приміщеннях, коридорах забороняється.</p>
<p>Після закінчення опалювального періоду всі печі й димарі чистяться, оглядаються сержантом із матеріального забезпечення (старшиною) роти разом з начальником квартирно-експлуатаційної служби військової частини, запломбовуються або запечатуються дверцята печей.</p>
<p class="s">Частина п’ята статті 175 із змінами, внесеними згідно із Законом <a href="https://zakon.rada.gov.ua/laws/show/205-20#n706">№ 205-IX від 17.10.2019</a></p>

<h4 id="n1049">Провітрювання приміщень</h4>
<p>176. Приміщення в казармах провітрюються днювальними під наглядом чергового роти: у спальних кімнатах - перед сном і після сну, в класах - перед заняттями і в перервах між ними.</p>
<p>Кватирки вікон (фрамуги) в холодний час, а вікна в літній час відчиняються тоді, коли люди перебувають поза приміщенням. Якщо люди з приміщень не виходять, кватирки (фрамуги) чи вікна відчиняються з одного боку приміщення. Відчинені кватирки й вікна неодмінно закріплюються гачками. У літній час вікна їдалень, медичних пунктів, туалетів обладнуються дрібновічковими сітками для захисту від комах.</p>
<p>Вентиляційні пристрої мають бути в справному стані. Припливно-витяжна вентиляція вмикається на час, визначений командиром військової частини.</p>

<h4 id="n1053">Освітлення приміщень</h4>
<p>177. Порядок освітлення приміщень встановлюється командиром військової частини і має відповідати вимогам гігієнічних норм. Освітлення в казармі буває повне й чергове (неяскраве темно-синє світло).</p>
<p>У спальних приміщеннях у години сну залишається чергове освітлення. Біля входу до казарм, у кімнатах для зберігання зброї, коридорах, на сходах і в туалетах з настанням темряви й до світанку підтримується повне освітлення. Нагляд за підтриманням встановленого освітлення та своєчасним увімкненням і вимкненням світла покладається на чергових і днювальних.</p>
<p>178. Електричне освітлення в районі розташування військової частини, як правило, на ніч не вимикається і підтримується у черговому режимі.</p>
<p>На випадок аварії, тимчасового вимкнення електричного освітлення або непередбачених обставин чергові рот та інших підрозділів повинні мати резервні ліхтарі (гасові лампи), місця зберігання яких встановлюються командиром військової частини.</p>

<h4 id="n1058">Розміщення у населених пунктах</h4>
<p>179. Військові частини (підрозділи військових частин) розміщуються в населених пунктах за наказом Міністерства оборони України, Генерального штабу Збройних Сил України, командувачів військ оперативних командувань Збройних Сил України в адміністративних, господарських, житлових та інших будинках і спорудах, а в разі їх відсутності під час тимчасового розміщення військових частин (підрозділів військових частин) - у придатних для житла будівлях (приміщеннях) на умовах, визначених законодавством України.</p>
<p class="s">Стаття 179 в редакції Закону <a href="https://zakon.rada.gov.ua/laws/show/205-20#n707">№ 205-IX від 17.10.2019</a></p>
<p>180. Населені пункти, які призначаються для тимчасового розміщення військових частин (підрозділів), за розпорядженням старшого командира попередньо підлягають санітарно-епідеміологічному обстеженню. Розміщення в населених пунктах, несприятливих у санітарно-епідеміологічному відношенні, забороняється.</p>
<p>Перед використанням приміщень, навісів і майданчиків командир підрозділу оглядає їх, після чого віддає розпорядження про розміщення особового складу, озброєння, бойової та іншої техніки.</p>
<p>Військовослужбовці офіцерського, сержантського (старшинського) складу, які проходять військову службу за контрактом, розміщуються в окремих приміщеннях поблизу підпорядкованих їм підрозділів.</p>
<p class="s">Частина третя статті 180 із змінами, внесеними згідно із Законом <a href="https://zakon.rada.gov.ua/laws/show/205-20#n709">№ 205-IX від 17.10.2019</a></p>
<p>Озброєння, бойова та інша техніка розміщуються у складі підрозділів, поза будівлями, на прихованих (замаскованих) майданчиках чи під накриттям.</p>
<p>181. Для кожної роти встановлюється межа розташування, відводяться приміщення та ділянки місцевості для проведення занять, а також призначається пункт збору на випадок тривоги.</p>
<p>182. Для розміщення складів відводяться окремі приміщення, які відповідають правилам пожежної безпеки і забезпечують збереження майна.</p>
<p>Кухні, пекарні та лазні, якщо для них не виділено окремих приміщень, повинні знаходитися на такій відстані від жилих та інших будівель, щоб вони не могли спричинити пожежі.</p>
<p>183. Вода для пиття й приготування їжі береться лише з визначених колодязів (або інших джерел). Для запобігання їх забрудненню вживаються відповідні заходи, а біля них виставляється цілодобова охорона.</p>
<p>184. У кожному приміщенні призначається старший, який відповідає за поведінку військовослужбовців, внутрішній порядок і цілісність майна в приміщенні, чистоту території, що прилягає до приміщення, та додержання правил пожежної безпеки.</p>
<p>Військовослужбовцям заборонено користуватися майном власників приміщень без їх дозволу.</p>
<p>185. У разі тимчасового розміщення в населеному пункті зброя та боєприпаси зберігаються в сухому, віддаленому від дверей, печей, обігрівальних приладів місці та постійно охороняються добовим нарядом. Обмундирування і спорядження розміщуються у пристосованих для цього місцях. Особисті речі та білизна зберігаються у речових мішках.</p>
<p>186. Інші вимоги, що стосуються внутрішнього порядку й звільнення військовослужбовців строкової військової служби, слід виконувати за правилами, визначеними для розміщення в казармах.</p>

<h4 id="n1073">Пожежна безпека</h4>
<p>187. Пожежна безпека в Збройних Силах України забезпечується здійсненням комплексу організаційних і технічних заходів, спрямованих на запобігання виникненню пожежі, та системою пожежного захисту.</p>
<p>Усі військовослужбовці повинні знати й виконувати вимоги пожежної безпеки (<a href="#n2258">додаток 19</a> до цього Статуту) і вміти користуватися засобами пожежогасіння.</p>
<p>У разі виникнення пожежі військовослужбовець повинен вжити заходів для виклику пожежного підрозділу та гасіння пожежі всіма наявними засобами, а також для рятування людей, озброєння, бойової та іншої техніки і матеріальних засобів.</p>
<p>188. У кожній військовій частині розробляється план пожежної безпеки, який затверджується командиром військової частини та узгоджується з органами пожежної охорони і доводиться до усіх посадових осіб. Загальна інструкція щодо пожежної безпеки у військовій частині, використання сил та засобів для гасіння пожежі, а також витяг з інструкції про порядок евакуації особового складу, бойової та іншої техніки і матеріальних засобів повинні бути у чергового частини.</p>
<p>189. Командир військової частини відповідає за стан пожежної безпеки та організацію пожежної охорони і зобов’язаний:</p>
<p>організувати пожежну охорону, вивчення особовим складом вимог пожежної безпеки та навчання поводженню під час гасіння пожежі;</p>
<p>забезпечити в розташуванні частини нормативні запаси води та наявність засобів пожежогасіння;</p>
<p>не менше ніж один раз на три місяці перевіряти стан пожежної безпеки та організацію пожежної охорони і не менше ніж двічі на рік проводити відпрацювання плану пожежної безпеки із залученням усіх необхідних сил та засобів;</p>
<p>забезпечити додержання протипожежних вимог, визначених стандартами, нормами і правилами, а також виконання вимог приписів пожежної безпеки;</p>
<p>налагодити телефонний зв’язок із найближчим підрозділом пожежної охорони гарнізону чи центрального органу виконавчої влади, що реалізує державну політику у сфері цивільного захисту.</p>
<p class="s">Абзац шостий статті 189 із змінами, внесеними згідно із Законом <a href="https://zakon.rada.gov.ua/laws/show/901-19#n395">№ 901-VIII від 23.12.2015</a></p>
<p>190. Заступник командира військової частини і начальник полігону відповідають за виконання вимог пожежної безпеки на території, закріпленій за військовою частиною, полігоном, на навчальних об’єктах бойової підготовки.</p>
<p>191. Командири підрозділів, начальники служб, майстерень, цехів, клубів, лабораторій та інших об’єктів відповідають за виконання вимог пожежної безпеки в підпорядкованих їм підрозділах, службах, на об’єктах та за справний стан засобів пожежогасіння.</p>
<p>192. Виконанням робіт з пожежної безпеки військової частини керує начальник служби пожежної безпеки або командир пожежного підрозділу, а там, де він не передбачений за штатом, його обов’язки покладаються на одного з військовослужбовців офіцерського, сержантського (старшинського) складу.</p>
<p class="s">Стаття 192 із змінами, внесеними згідно із Законом <a href="https://zakon.rada.gov.ua/laws/show/205-20#n710">№ 205-IX від 17.10.2019</a></p>
<p>193. У військовій частині, яка не має штатного пожежного підрозділу, створюється пожежна команда чисельністю від 5 до 18 осіб. До складу пожежної команди включаються військовослужбовці рядового, сержантського (старшинського) складу, як правило, з одного підрозділу.</p>
<p class="s">Частина перша статті 193 із змінами, внесеними згідно із Законом <a href="https://zakon.rada.gov.ua/laws/show/205-20#n712">№ 205-IX від 17.10.2019</a></p>
<p>Від команди виділяється пожежний наряд, який забезпечує чергування на пожежних постах цілодобово чи протягом визначеного часу згідно з табелем постів, затвердженим командиром військової частини.</p>
<p>Військовослужбовці, які проходять військову службу в органах пожежної безпеки, та особовий склад пожежних підрозділів військових частин звільняються від нарядів, не пов’язаних з виконанням завдань служби пожежної охорони.</p>
<p class="s">Частина третя статті 193 із змінами, внесеними згідно із Законом <a href="https://zakon.rada.gov.ua/laws/show/205-20#n713">№ 205-IX від 17.10.2019</a></p>
<p>194. Начальник служби пожежної безпеки військової частини, командир пожежного підрозділу підпорядковуються безпосередньо командирові військової частини, а із спеціальних питань керуються вказівками органу пожежної охорони вищого рівня і відповідають за постійну готовність пожежного підрозділу, засобів пожежогасіння, що знаходяться в пожежному підрозділі, та за навчання особового складу вимог пожежної безпеки.</p>
<p>195. Начальник служби пожежної безпеки, командир (начальник) пожежного підрозділу зобов’язаний:</p>
<p>знати особливості стану пожежної безпеки об’єктів військової частини, брати участь у розробленні плану пожежної безпеки;</p>
<p>особисто проводити заняття з військовослужбовцями офіцерського, сержантського (старшинського) складу підрозділів військової частини з пожежної безпеки, експлуатації засобів пожежогасіння, вести роз’яснювальну роботу серед особового складу щодо виконання вимог пожежної безпеки, а також проводити спеціальну підготовку пожежного підрозділу й інструктувати пожежний наряд;</p>
<p class="s">Абзац третій статті 195 із змінами, внесеними згідно із Законом <a href="https://zakon.rada.gov.ua/laws/show/205-20#n714">№ 205-IX від 17.10.2019</a></p>
<p>перевіряти додержання вимог пожежної безпеки на об’єктах і повсякденно контролювати виконання особовим складом встановлених вимог пожежної безпеки і несення служби пожежним нарядом;</p>
<p>стежити за справністю і правильною експлуатацією всіх засобів пожежогасіння, пожежної сигналізації, джерел пожежного водопостачання і вживати заходів для підтримання їх у постійній готовності до дії;</p>
<p>проводити облік технічного стану засобів пожежогасіння;</p>
<p>забороняти експлуатацію окремих будівель, орендованих приміщень, сховищ, майстерень та агрегатів, якщо їх використання може призвести до виникнення пожежі;</p>
<p>своєчасно доповідати командирові військової частини про порушення вимог пожежної безпеки на об’єктах та невиконання приписів органів пожежної охорони, а про всі випадки загорання, виникнення пожежі і вжиті заходи - негайно;</p>
<p>керувати гасінням пожежі.</p>

<h4 id="n1101">Природокористування та охорона довкілля</h4>
<p>196. Командир військової частини відповідає за стан екологічної безпеки військової частини. Кожен військовослужбовець повинен дбати про раціональне користування природними ресурсами (природокористування) та охорону довкілля, утримуватися від дій, які можуть спричинити забруднення землі, водних ресурсів та повітря або заподіяти шкоду рослинному чи тваринному світові.</p>
<p>197. Для запобігання негативному впливові військ на довкілля у військовій частині щорічно складається план екологічного забезпечення, у якому відображаються заходи раціонального природокористування та охорони довкілля в пункті постійної дислокації, в районах розташування, проведення занять, навчань, маневрів та на маршрутах пересування підрозділів (військ), а також заходи виховного та освітнього характеру з питань екологічної безпеки.</p>
<p>План доводиться до відома особового складу.</p>
<p>Перевірка виконання зазначених заходів проводиться щомісяця.</p>
<p>198. Обов’язки щодо планування заходів екологічного забезпечення, організації та контролю за їх виконанням покладаються на начальника служби радіаційного, хімічного, біологічного захисту - начальника служби екологічної безпеки, а за відсутності цієї посади за штатом - на посадову особу, яка призначається наказом командира військової частини.</p>

<h3 id="n1107">Розділ 5. Розподіл часу і повсякденний порядок</h3>

<h4 id="n1108">Загальні положення</h4>
<p>199. Розподіл часу здійснюється таким чином, щоб забезпечити у військовій частині постійну бойову готовність і проведення занять з бойової підготовки та створити умови для підтримання порядку, військової дисципліни й виховання військовослужбовців, підвищення їх культурного рівня, всебічного побутового обслуговування, відпочинку й харчування.</p>
<p>Для військовослужбовців (крім військовослужбовців строкової військової служби, курсантів (слухачів) військових навчальних закладів, навчальних центрів, військових частин) встановлюється п’ятиденний робочий тиждень з двома вихідними днями. Для військовослужбовців строкової військової служби і курсантів (слухачів) військових навчальних закладів, навчальних центрів, військових частин встановлюється шестиденний робочий тиждень з одним вихідним днем. Тривалість робочого тижня встановлюється законом.</p>
<p class="s">Частина друга статті 199 в редакції Закону <a href="https://zakon.rada.gov.ua/laws/show/1420-15">№ 1420-IV від 03.02.2004</a></p>
<p>Військові навчання, походи кораблів, бойові стрільби та бойове чергування, несення служби у добовому наряді здійснюються у будь-які дні тижня без обмеження загальної тривалості службового часу.</p>
<p>200. Розподіл часу у військовій частині протягом доби і протягом тижня здійснюється згідно з розпорядком дня, яким встановлюється виконання основних заходів повсякденної діяльності, навчання й побуту особового складу підрозділів, штабів.</p>
<p>Розпорядок дня встановлюється командиром (начальником) відповідно до завдань, покладених на військову частину, та залежно від пори року.</p>
<p>Розпорядок дня затверджується на навчальний рік (період навчання) і може уточнюватися командиром (начальником) на час проведення навчань, походів кораблів, бойових стрільб, бойового чергування, несення служби в добовому наряді, варті тощо з урахуванням особливостей їх виконання.</p>
<p class="s">Частина третя статті 200 із змінами, внесеними згідно із Законом <a href="https://zakon.rada.gov.ua/laws/show/205-20#n715">№ 205-IX від 17.10.2019</a></p>
<p>201. У розпорядку дня має бути передбачений час для проведення ранкової фізичної зарядки, ранкового огляду, ранкового й вечірнього туалету; для навчальних занять і підготовки до них; для інструктажу та розводу добового наряду; для зміни спеціального (робочого) одягу, чищення одягу, взуття, миття рук перед їжею, харчування, обслуговування озброєння, бойової та іншої техніки; для національно-патріотичної, культурологічної та спортивно-масової роботи, підбиття підсумків стану бойової підготовки, військової дисципліни, внутрішнього порядку, озброєння і техніки, слухання радіо й перегляду телепередач; для приймання хворих у медичному пункті, приймання військовослужбовців командуванням з особистих питань, відвідування військовослужбовців; для особистих потреб військовослужбовців, вечірньої прогулянки, вечірньої повірки та восьмигодинного сну.</p>
<p class="s">Частина перша статті 201 із змінами, внесеними згідно із Законом <a href="https://zakon.rada.gov.ua/laws/show/205-20#n716">№ 205-IX від 17.10.2019</a></p>
<p>Проміжок між харчуванням не може перевищувати 7 годин. Після обіду протягом не менше ніж 30 хвилин заняття не проводяться і роботи не виконуються.</p>
<p>Збори, засідання, а також концерти, кінофільми та інші заходи мають бути закінчені до вечірньої повірки.</p>
<p>Заходи, пов’язані із забезпеченням бойової та мобілізаційної готовності військової частини, виконуються за наказом її командира в будь-який час доби з наданням військовослужбовцям не менше ніж 4 годин відпочинку на добу.</p>
<p>202. Для обслуговування озброєння, бойової та іншої техніки і матеріальних засобів, дообладнання і впорядкування парків та об’єктів навчально-матеріальної бази, впорядкування військових містечок, будівель, приміщень і виконання інших робіт у військовій частині встановлюється парко-господарський день.</p>
<p>Для підтримання озброєння, бойової та іншої техніки в постійній бойовій готовності у військовій частині встановлюються паркові дні із залученням необхідної кількості особового складу.</p>
<p class="s">Частина друга статті 202 із змінами, внесеними згідно із Законом <a href="https://zakon.rada.gov.ua/laws/show/1420-15">№ 1420-IV від 03.02.2004</a></p>
<p>Парко-господарські й паркові дні проводяться згідно з планами, які розробляються штабом разом із заступниками командира і затверджуються командиром бригади. Витяги з планів завчасно доводяться до відома особового складу бригади.</p>
<p class="s">Частина третя статті 202 із змінами, внесеними згідно із Законом <a href="https://zakon.rada.gov.ua/laws/show/205-20#n718">№ 205-IX від 17.10.2019</a></p>
<p>Для керівництва роботами в паркові і парко-господарські дні в порядку черговості призначаються військовослужбовці офіцерського складу, кількість яких визначається планом проведення паркового чи парко-господарського дня.</p>
<p class="s">Статтю 202 доповнено частиною четвертою згідно із Законом <a href="https://zakon.rada.gov.ua/laws/show/205-20#n719">№ 205-IX від 17.10.2019</a></p>
<p>203. Вихідні, святкові та неробочі дні є днями відпочинку для всього особового складу, крім військовослужбовців, залучених до виконання службових обов’язків. Ці дні згідно з планами, а також вільний від занять час відводяться для відпочинку, проведення культурологічної роботи, спортивних заходів та ігр.</p>
<p>Офіцерам, військовослужбовцям військової служби за контрактом, які виконували службові обов’язки у вихідні, святкові та неробочі дні, відповідний час для відпочинку надається командиром (начальником), як правило, протягом наступного тижня.</p>
<p class="s">Частина друга статті 203 із змінами, внесеними згідно із Законом <a href="https://zakon.rada.gov.ua/laws/show/1420-15">№ 1420-IV від 03.02.2004</a></p>
<p>Напередодні днів відпочинку концерти, кінофільми та інші заходи для військовослужбовців строкової військової служби дозволяється закінчувати на 1 годину пізніше, ніж звичайно. Підйом у дні відпочинку здійснюється пізніше за рішенням командира військової частини.</p>
<p>У дні відпочинку ранкова фізична зарядка не проводиться.</p>

<h4 id="n1129">Підйом, ранковий огляд і вечірня повірка</h4>
<p>204. Уранці, за 10 хвилин до сигналу "Підйом", черговий роти піднімає заступників командирів взводів, а у встановлений час (за сигналом "Підйом") здійснює підйом роти.</p>
<p>Після підйому проводиться ранкова фізична зарядка, прибираються приміщення і територія, заправляється постіль, проводиться ранковий туалет та ранковий огляд військовослужбовців строкової військової служби.</p>
<p class="s">Частина друга статті 204 із змінами, внесеними згідно із Законом <a href="https://zakon.rada.gov.ua/laws/show/205-20#n721">№ 205-IX від 17.10.2019</a></p>
<p>205. Для ранкового огляду за командою чергового роти "Рота, для ранкового огляду - СТАВАЙ" головні сержанти (заступники командирів) взводів та командири відділень шикують свої підрозділи у визначеному місці, прикомандировані шикуються на лівому фланзі. Черговий роти доповідає головному сержантові роти або особі, яка його заміщує, про готовність роти до огляду. За командою головного сержанта роти головні сержанти (заступники командирів) взводів і командири відділень проводять ранковий огляд.</p>
<p class="s">Стаття 205 в редакції Закону <a href="https://zakon.rada.gov.ua/laws/show/205-20#n722">№ 205-IX від 17.10.2019</a></p>
<p>206. На ранкових оглядах перевіряється наявність особового складу, зовнішній вигляд і додержання правил особистої гігієни.</p>
<p>Черговий роти вносить до книги запису хворих прізвища військовослужбовців, які хочуть звернутися за медичною допомогою до медичного пункту частини. Прізвища інших військовослужбовців, які звернулися за медичною допомогою протягом дня, черговий роти також вносить до книги запису хворих (згідно з <a href="#n2207">додатком 14</a> до цього Статуту).</p>
<p>Під час ранкового огляду командири відділень наказують усунути виявлені недоліки, перевіряють виконання цих розпоряджень і доповідають про результати огляду головним сержантам (заступникам командирів) взводів, а головні сержанти (заступники командирів) взводів - головному сержантові роти.</p>
<p class="s">Частина третя статті 206 із змінами, внесеними згідно із Законом <a href="https://zakon.rada.gov.ua/laws/show/205-20#n724">№ 205-IX від 17.10.2019</a></p>
<p>Стан ніг, шкарпеток (онуч) і натільної білизни перевіряється періодично, як правило, перед сном.</p>
<p>207. У передбачений розпорядком дня час під керівництвом головного сержанта роти або одного з головних сержантів (заступників командирів) взводів проводиться вечірня прогулянка. Під час вечірньої прогулянки особовий склад строкової військової служби виконує стройові пісні у складі підрозділів. Після прогулянки за командою чергового роти "Рота, на вечірню повірку - СТАВАЙ" головні сержанти (заступники командирів) взводів та командири відділень шикують свої підрозділи для перевірки особового складу. Черговий роти доповідає головному сержантові роти або особі, яка його заміщує, про готовність роти до вечірньої повірки.</p>
<p class="s">Частина перша статті 207 в редакції Закону <a href="https://zakon.rada.gov.ua/laws/show/205-20#n726">№ 205-IX від 17.10.2019</a></p>
<p>Головний сержант роти або особа, яка його заміщає, віддавши команду "Струнко", розпочинає вечірню повірку, на початку якої називає прізвища військовослужбовців, зарахованих наказом Міністра оборони України до складу роти навічно згідно з Порядком зарахування військовослужбовців Збройних Сил України до списків особового складу військових частин навічно (<a href="#n3129">додаток 20</a> до цього Статуту). Головний сержант (заступник командира) першого взводу, почувши прізвище військовослужбовця, доповідає: "(Військове звання й прізвище) поліг як герой у бою за волю і незалежність України".</p>
<p class="s">Частина друга статті 207 із змінами, внесеними згідно із Законом <a href="https://zakon.rada.gov.ua/laws/show/205-20#n728">№ 205-IX від 17.10.2019</a></p>
<p>Після цього головний сержант роти перевіряє особовий склад із числа військовослужбовців строкової військової служби за іменним списком. Почувши своє прізвище, кожен відповідає: "Я". За відсутніх відповідає командир відділення (екіпажу, обслуги). Наприклад: "У відпустці", "У наряді".</p>
<p class="s">Частина третя статті 207 із змінами, внесеними згідно із Законом <a href="https://zakon.rada.gov.ua/laws/show/205-20#n731">№ 205-IX від 17.10.2019</a></p>
<p>Після перевірки особового складу головний сержант роти уточнює бойовий, пожежний розрахунки на випадок приведення військової частини в бойову готовність (переведення на функціонування в умовах особливого періоду) або пожежі, оголошує накази та розпорядження, які стосуються всіх військовослужбовців, та наряди на наступний день. Після закінчення вечірньої повірки головний сержант роти віддає команду "Вільно" і встановлює час для вечірнього туалету. В установлений час подається сигнал "Відбій" і вмикається чергове освітлення.</p>
<p class="s">Частина четверта статті 207 в редакції Закону <a href="https://zakon.rada.gov.ua/laws/show/205-20#n733">№ 205-IX від 17.10.2019</a></p>
<p>208. Якщо на ранковому огляді чи вечірній повірці присутній командир роти або один з офіцерів роти, головний сержант роти доповідає йому про результати огляду (повірки).</p>
<p class="s">Частина перша статті 208 із змінами, внесеними згідно із Законом <a href="https://zakon.rada.gov.ua/laws/show/205-20#n736">№ 205-IX від 17.10.2019</a></p>
<p>Після ранкового огляду й вечірньої повірки чергові рот доповідають черговому частини і подають відомості про відсутніх, а також військові звання, прізвища, імена та по батькові самовільно відсутніх військовослужбовців строкової військової служби.</p>
<p class="s">Частина друга статті 208 із змінами, внесеними згідно із Законом <a href="https://zakon.rada.gov.ua/laws/show/205-20#n737">№ 205-IX від 17.10.2019</a></p>
<p>209. Періодично за планом командира полку проводяться загальні батальйонні або полкові вечірні повірки. Місце для проведення вечірньої повірки має бути освітлене.</p>
<p>На загальних батальйонних (полкових) перевірках зобов’язаний бути присутнім весь особовий склад батальйону (полку).</p>
<p>Перевірку всього особового складу за іменним списком проводять командири рот і про результати перевірки доповідають командирові батальйону.</p>
<p>На загальній полковій перевірці командири батальйонів та окремих підрозділів полку доповідають про результати перевірки командирові полку.</p>
<p>Після закінчення загальної батальйонної (полкової) перевірки командир батальйону (полку) подає команду "Струнко" і наказує грати "Зорю". Загальна полкова вечірня повірка закінчується виконанням оркестром Державного Гімну України. Потім підрозділи проходять строєм під оркестр. За відсутності в батальйоні (полку) оркестру використовуються технічні засоби відтворення звукозапису. З початком звучання "Зорі" командири підрозділів від взводу і вище прикладають руку до головного убору і опускають її за командою "Вільно", що подається командиром батальйону (полку) після закінчення гри оркестру (звукозапису).</p>

<h4 id="n1148">Навчальні заняття</h4>
<p>210. Бойова підготовка є основним елементом повсякденної діяльності військовослужбовців у мирний час. Заходи, визначені планом бойової підготовки і розкладом занять, можуть переноситися тільки командиром (начальником), який їх затвердив.</p>
<p>На навчаннях і заняттях повинен бути присутнім весь особовий склад військової частини (підрозділу). Від занять звільняються особи, які перебувають у добовому наряді.</p>
<p>Для військовослужбовців строкової військової служби, звільнених через хворобу, організовуються заняття в класі.</p>
<p>211. Командири (начальники), винні у відриві особового складу від занять з бойової підготовки, притягаються до дисциплінарної відповідальності.</p>
<p>212. Заняття розпочинаються і закінчуються за сигналом у час, визначений розпорядком дня.</p>
<p>Перед виходом на заняття командири відділень і головні сержанти (заступники командирів) взводів перевіряють наявність підлеглих і переконуються, чи додержано правил носіння одягу, чи правильно припасовано спорядження та чи розряджено зброю.</p>
<p class="s">Частина друга статті 212 із змінами, внесеними згідно із Законом <a href="https://zakon.rada.gov.ua/laws/show/205-20#n738">№ 205-IX від 17.10.2019</a></p>
<p>Після закінчення занять і навчань командири підрозділів перевіряють розрядженість зброї, наявність і комплектність усього озброєння, бойової та іншої техніки, навчально-тренувальних засобів, а також наявність стрілецької зброї та боєприпасів. Результати перевірки доповідаються за підпорядкованістю. Невикористані боєприпаси та гільзи здаються в установленому порядку. Зброя чиститься, здійснюється технічне обслуговування озброєння, бойової та іншої техніки, а місцевість, де проводилися заняття, прибирається.</p>

<h4 id="n1156">Сніданок, обід і вечеря</h4>
<p>213. Приготування їжі має бути закінчено за 30 хвилин до встановленого розпорядком дня терміну її приймання.</p>
<p>До початку роздавання їжі лікар (фельдшер) разом із черговим частини повинен перевірити її якість, здійснити контрольне зважування порцій, а також перевірити санітарний стан приміщень їдальні, столово-кухонного посуду та інвентарю. Крім того, командиром військової частини або за його вказівкою одним із його заступників щоденно перевіряється якість приготування їжі.</p>
<p>Перевірку якості їжі та контрольне зважування порцій командир військової частини або його заступники здійснюють у залі-їдальні.</p>
<p>Записи про результати перевірки вносяться до книги обліку контролю за якістю приготування їжі.</p>
<p>У визначений розпорядком дня час черговий частини дає дозвіл на видачу якісної їжі.</p>
<p>214. Військовослужбовці строкової військової служби приходять до їдальні в почищеному взутті та одязі строєм під командою одного з командирів відділень або головних сержантів (заступників командирів) взводів.</p>
<p class="s">Частина перша статті 214 в редакції Закону <a href="https://zakon.rada.gov.ua/laws/show/205-20#n739">№ 205-IX від 17.10.2019</a></p>
<p>В їдальні забороняється приймати їжу в головному уборі, польовій утепленій куртці, спеціальному (робочому) одязі.</p>
<p>215. Військовослужбовці, які перебувають у добовому наряді, харчуються у визначений командиром військової частини час. Хворим, які перебувають у медичному пункті частини, їжа готується за нормами лікувального пайка і доставляється за розпорядженням начальника медичного пункту.</p>
<p>Для військовослужбовців, які потребують дієтичного харчування, їжа готується окремо.</p>

<h4 id="n1166">Звільнення з розташування військової частини</h4>
<p>216. Військовослужбовці строкової військової служби у вільний від занять та робіт час мають право вільно переміщатися по території військової частини, а під час звільнення - і в межах гарнізону. Військовослужбовці офіцерського, сержантського (старшинського) складу, які проходять службу за контрактом, що виїжджають за межі гарнізону, письмово повідомляють про це командира військової частини. Виїзд військовослужбовців строкової військової служби за межі гарнізону (за винятком випадків відбуття у відпустку або відрядження) забороняється.</p>
<p class="s">Стаття 216 із змінами, внесеними згідно із Законом <a href="https://zakon.rada.gov.ua/laws/show/205-20#n741">№ 205-IX від 17.10.2019</a></p>
<p>217. Військовослужбовці строкової військової служби, які не мають дисциплінарного стягнення у вигляді позбавлення права на чергове звільнення, користуються правом на звільнення з розташування військової частини. При цьому звільнення військовослужбовців здійснюється в такій черговості, щоб це не призводило до зниження рівня бойової готовності військової частини та якості бойового чергування.</p>
<p>Військовослужбовці строкової військової служби звільняються з розташування військової частини командиром роти в установленому командиром військової частини порядку. Військовослужбовці одержують право на звільнення з розташування військової частини після складання ними <a href="https://zakon.rada.gov.ua/laws/show/1936-12">Військової присяги</a>.</p>
<p class="s">Частина друга статті 217 в редакції Закону <a href="https://zakon.rada.gov.ua/laws/show/205-20#n743">№ 205-IX від 17.10.2019</a></p>
<p>Для забезпечення вільного волевиявлення військовослужбовцям строкової військової служби в день виборів надається звільнення не менш як на чотири години, крім тих військовослужбовців, які призначені до складу добового наряду. Голосування військовослужбовців, які несуть службу в наряді, проводиться у вільний від несення цієї служби час.</p>
<p class="s">Статтю 217 доповнено частиною третьою згідно із Законом <a href="https://zakon.rada.gov.ua/laws/show/744-15">№ 744-IV від 15.05.2003</a></p>
<p>Дозвіл на звільнення дається почергово. Черговість звільнень контролюється головними сержантами (заступниками командирів) взводів.</p>
<p class="s">Частина четверта статті 217 із змінами, внесеними згідно із Законом <a href="https://zakon.rada.gov.ua/laws/show/205-20#n745">№ 205-IX від 17.10.2019</a></p>
<p>218. За дозволом на звільнення військовослужбовець строкової військової служби звертається до свого безпосереднього командира (начальника). Наприклад: "Пане (пані) сержанте, прошу дати мені дозвіл на звільнення до 23-ї години".</p>
<p class="s">Частина перша статті 218 із змінами, внесеними згідно із Законом <a href="https://zakon.rada.gov.ua/laws/show/205-20#n747">№ 205-IX від 17.10.2019</a></p>
<p>Головні сержанти (заступники командирів) взводів подають головному сержантові роти для доповіді командирові роти підписані командиром взводу списки на звільнення військовослужбовців строкової військової служби.</p>
<p class="s">Частина друга статті 218 в редакції Закону <a href="https://zakon.rada.gov.ua/laws/show/205-20#n748">№ 205-IX від 17.10.2019</a></p>
<p>219. У визначений час черговий роти шикує військовослужбовців, які мають дозвіл на звільнення, і доповідає головному сержантові роти. Головний сержант роти перевіряє їх за списком, а також їх зовнішній вигляд, знання ними правил поведінки у громадських місцях, наявність військових квитків і видає їм записки про звільнення. Черговий роти вносить їх прізвища до книги обліку звільнених, складає список і представляє звільнених черговому частини (<a href="#n2203">додатки 12</a> і <a href="#n2205">13</a> до цього Статуту).</p>
<p class="s">Стаття 219 із змінами, внесеними згідно із Законом <a href="https://zakon.rada.gov.ua/laws/show/205-20#n750">№ 205-IX від 17.10.2019</a></p>
<p>220. Після повернення із звільнення військовослужбовці доповідають черговому роти про повернення, здають йому записки про звільнення і доповідають своєму безпосередньому командирові (начальникові). Наприклад: "Пане (пані) сержанте, солдат Сергієнко зі звільнення прибув, зауважень не мав (чи мав таке-то зауваження від такого-то)".</p>
<p class="s">Частина перша статті 220 із змінами, внесеними згідно із Законами <a href="https://zakon.rada.gov.ua/laws/show/1952-19#n131">№ 1952-VIII від 16.03.2017</a></p>
<p>Якщо військовослужбовець повертається до підрозділу після відбою, він доповідає лише черговому роти.</p>
<p>Черговий роти зазначає у книзі обліку звільнених час повернення військовослужбовців зі звільнення, доповідає черговому частини про повернення звільнених і здає записки про звільнення головному сержантові (старшині) роти.</p>
<p class="s">Частина третя статті 220 із змінами, внесеними згідно із Законом <a href="https://zakon.rada.gov.ua/laws/show/205-20#n753">№ 205-IX від 17.10.2019</a></p>
<p class="s">Статтю 221 виключено на підставі Закону <a href="https://zakon.rada.gov.ua/laws/show/205-20#n754">№ 205-IX від 17.10.2019</a></p>
<p>222. Курсанти 1-2 курсів звільняються із розташування військового навчального закладу у порядку, встановленому для військовослужбовців строкової військової служби. Курсанти старших курсів звільняються за рішенням командирів (начальників) військового навчального закладу після закінчення навчальних занять і обов’язкових годин самостійної роботи, визначених розпорядком дня.</p>

<h4 id="n1182">Відрядження, відправлення і прямування підрозділів (команд)</h4>
<p>223. У службові відрядження підрозділи відправляються, як правило, на чолі з їх командирами. Якщо у відрядження відправляються військовослужбовці рядового, сержантського (старшинського) складу різних підрозділів, формується команда, начальником якої призначається старший за посадою чи військовим званням військовослужбовець.</p>
<p class="s">Частина перша статті 223 із змінами, внесеними згідно із Законом <a href="https://zakon.rada.gov.ua/laws/show/205-20#n755">№ 205-IX від 17.10.2019</a></p>
<p>Командирові підрозділу (начальникові команди) у військовій частині видаються посвідчення про відрядження і список особового складу підрозділу (команди) із зазначенням виду та номера зброї, кількості виданих боєприпасів, засвідчений гербовою печаткою військової частини й підписом начальника штабу частини. Командирові підрозділу (начальникові команди), крім того, даються вказівки про:</p>
<p>порядок прямування та харчування в дорозі;</p>
<p>до якого часу, куди і в чиє розпорядження відбуває підрозділ (команда);</p>
<p>вимоги правил безпеки, правил зберігання і застосування зброї. Крім того, можуть бути дані й інші вказівки, пов’язані з виконанням відповідних завдань та несенням служби підрозділом (командою).</p>
<p>Підготовкою підрозділу (команди) для відправлення в службове відрядження керує командир того підрозділу, до складу якого входить цей підрозділ (команда).</p>
<p>У встановлений час підрозділ (команда) на чолі з призначеним командиром (начальником) прибуває до начальника штабу чи командира військової частини.</p>
<p>Начальник штабу чи командир військової частини перевіряє готовність підрозділу (команди), інструктує командира (начальника) підрозділу (команди), а у разі потреби й увесь особовий склад, забезпечує відправлення підрозділу (команди), виділяючи транспортні засоби.</p>
<p>224. Командир підрозділу (начальник команди) відповідає за підтримання особовим складом військової дисципліни та порядку, своєчасне виконання завдань, а також за збереження зброї, боєприпасів та іншого військового майна.</p>
<p>Прибувши до місця призначення, командир підрозділу (начальник команди) доповідає особі, в розпорядження якої прибув підрозділ (команда), а після повернення - начальникові штабу чи командирові військової частини.</p>
<p>225. Під час пересування на автомобілях командир підрозділу (начальник команди) виконує обов’язки начальника колони (старшого машини).</p>
<p>Перевезення особового складу на необладнаних, а взимку - на відкритих автомобілях заборонено.</p>
<p>Під час пересування залізничним, морським, річковим і повітряним транспортом необхідно додержуватися вказівок, викладених у <a href="#n1792">розділі 12</a> цього Статуту.</p>
<p>226. Військовослужбовці рядового, сержантського (старшинського) складу роти, які вирушають для виконання службових завдань, а також на екскурсії в межах гарнізону, рухаються командою на чолі із старшим команди - призначеним командиром роти старшим за посадою чи військовим званням військовослужбовцем.</p>
<p>Старший команди збирає її особовий склад, шикує його, оглядає, складає список, що затверджується командиром роти, і після готовності команди та одержання дозволу відводить команду до місця призначення.</p>
<p class="s">Стаття 226 в редакції Закону <a href="https://zakon.rada.gov.ua/laws/show/205-20#n756">№ 205-IX від 17.10.2019</a></p>
<p>227. Якщо з підрозділу відбуває двоє чи більше військовослужбовців, з їх числа завжди призначається старший. Команди у складі трьох і більше військовослужбовців прямують до місця призначення строєм під командою старшого.</p>
<p>Для запобігання нещасним випадкам команди, які вирушають пішки, повинні мати вночі увімкнені сигнальні ліхтарі на початку й у кінці колони, а вдень - сигнальні прапорці.</p>

<h4 id="n1201">Відвідування військовослужбовців</h4>
<p>228. Відвідувати військовослужбовців строкової військової служби, а також тих, хто проходить службу за контрактом, дозволяється в час, визначений розпорядком дня, у спеціально відведеній для цього кімнаті військової частини.</p>
<p>Особи, які бажають відвідати військовослужбовців, допускаються в кімнату відвідувачів із дозволу чергового контрольно-пропускного пункту.</p>
<p>229. Члени сімей військовослужбовців та інші особи з дозволу командира військової частини можуть відвідувати казарму, їдальню та інші приміщення для ознайомлення з життям і побутом особового складу військової частини. Для їх супроводу та надання необхідних пояснень призначається військовослужбовець.</p>
<p>230. Відвідувачі із спиртними напоями чи в стані сп’яніння для відвідування військовослужбовців не допускаються. Прибулим не дозволяється ночувати в казармах та в службових приміщеннях.</p>
<p>Прізвища відвідувачів вносяться черговим контрольно-пропускного пункту до книги запису відвідувачів (<a href="#n2209">додаток 15</a> до цього Статуту).</p>

<h4 id="n1207">Прийом поповнення, яке прибуло до військової частини</h4>
<p class="s">Назва підрозділу в редакції Закону <a href="https://zakon.rada.gov.ua/laws/show/205-20#n759">№ 205-IX від 17.10.2019</a></p>
<p>231. Військовослужбовці, які прибули до військової частини з територіальних центрів комплектування та соціальної підтримки для відбуття строкової військової служби, протягом двох тижнів розміщуються в окремому приміщенні. У цей період здійснюється медичне обстеження, робляться щеплення, видається взуття, обмундирування, яке у разі потреби припасовується, проводяться заняття з бойової підготовки.</p>
<p class="s">Частина перша статті 231 із змінами, внесеними згідно із Законом <a href="https://zakon.rada.gov.ua/laws/show/1357-20#n115">№ 1357-IX від 30.03.2021</a></p>
<p>Наказом командира військової частини призначається керівний склад команди, яка організовує прийом та підготовку поповнення, яке прибуло до військової частини.</p>
<p class="s">Частина друга статті 231 із змінами, внесеними згідно із Законом <a href="https://zakon.rada.gov.ua/laws/show/205-20#n761">№ 205-IX від 17.10.2019</a></p>
<p>232. Особисті речі осіб, призваних на військову службу (взуття, одяг, білизна), приводяться в порядок, упаковуються і відсилаються за рахунок військової частини за зазначеними цими особами адресами. За відправлення речей відповідає командир роти (окремого підрозділу).</p>

<h3 id="n1211">Розділ 6. Збереження і зміцнення здоров’я військовослужбовців</h3>

<h4 id="n1212">Загальні положення</h4>
<p>233. Збереження і зміцнення здоров’я, фізичний розвиток військовослужбовців - важлива і невід’ємна частина їх підготовки до виконання військового обов’язку. Піклування командира (начальника) про здоров’я підлеглих є одним з основних його обов’язків у діяльності щодо забезпечення постійної бойової готовності військової частини (підрозділу).</p>
<p>234. Збереження і зміцнення здоров’я військовослужбовців досягається шляхом:</p>
<p>проведення командирами (начальниками) заходів, спрямованих на створення здорових умов служби і побуту;</p>
<p>систематичного загартовування і фізичного розвитку;</p>
<p>виконання санітарно-гігієнічних, протиепідемічних і лікувально-профілактичних заходів.</p>

<h4 id="n1218">Створення здорових умов служби і побуту військовослужбовців</h4>
<p>235. Повсякденна діяльність військовослужбовців у будь-якій обстановці має здійснюватися з додержанням вимог військових статутів і порадників щодо створення здорових умов їх служби і побуту. При цьому використовується специфіка завдань, що виконуються, кліматичні умови, екологічна обстановка в районі дислокації військової частини, стан матеріального забезпечення і казармено-житлового фонду.</p>
<p>236. Основними напрямами діяльності командирів (начальників) щодо створення здорових умов служби і побуту військовослужбовців є:</p>
<p>встановлення і своєчасне доведення до військовослужбовців необхідних вимог безпеки, забезпечення їх виконання;</p>
<p>суворе виконання санітарних норм і вимог військових статутів щодо розміщення військовослужбовців, організації їх харчування, водопостачання та інших видів матеріального і побутового забезпечення;</p>
<p>організація точного виконання розпорядку дня;</p>
<p>своєчасне і повне доведення до кожного військовослужбовця встановлених норм забезпечення;</p>
<p>усунення або зниження до встановлених меж впливу шкідливих факторів на здоров’я військовослужбовців, вжиття заходів щодо поліпшення екологічної обстановки в районі розташування військової частини (підрозділу).</p>

<h4 id="n1226">Загартування і фізичний розвиток військовослужбовців</h4>
<p>237. Загартування військовослужбовців проводиться з метою підвищення стійкості їх організму до змін фізичних факторів довкілля, до умов, пов’язаних з особливостями військової служби і виконанням бойових завдань.</p>
<p>238. Заходи щодо загартування військовослужбовців проводяться їх командирами (начальниками) під систематичним контролем начальника медичної служби. Під час планування цих заходів враховуються стан здоров’я військовослужбовців, їх вік та кліматичні умови місцевості.</p>
<p>239. Загартування військовослужбовців має проводитися безперервно шляхом комплексного використання водних, сонячних та повітряних процедур у поєднанні із заняттями з фізичної підготовки і спорту.</p>
<p>Основними способами загартування військовослужбовців є:</p>
<p>щоденне виконання фізичних вправ на відкритому повітрі;</p>
<p>обмивання до пояса холодною водою або нетривале прийняття холодного душу;</p>
<p>полоскання горла холодною водою, а також миття ніг холодною водою перед сном;</p>
<p>проведення у зимовий період лижних тренувань і занять;</p>
<p>проведення у літній період занять і спортивно-масових заходів у полегшеному одязі; прийняття сонячних ванн, купання у відкритих водоймах у вільний від занять і робіт час та у вихідні дні, а для військовослужбовців строкової військової служби - тільки під час організованого купання, навчальних занять і змагань з плавання.</p>
<p>240. Виконання фізичних вправ проводиться під час ранкової фізичної зарядки, навчальних занять, спортивно-масової роботи, в процесі навчально-бойової діяльності військовослужбовців, а також під час самостійних тренувань.</p>
<p>На заняттях виконуються фізичні вправи з використанням різних способів тренування і дозування фізичного навантаження з урахуванням належності військовослужбовців до видів Збройних Сил і родів військ, віку і стану здоров’я.</p>
<p>Заняття спортом проводяться в спортивних секціях і командах у години, встановлені розпорядком дня.</p>

<h4 id="n1239">Санітарно-гігієнічні і протиепідемічні заходи</h4>
<p>241. Кожний військовослужбовець повинен піклуватися про збереження свого здоров’я, не приховувати хвороб, суворо додержуватися правил особистої, громадської гігієни та утримуватися від шкідливих звичок (куріння і вживання алкоголю).</p>
<p>Кожний командир (начальник) зобов’язаний забезпечити у підпорядкованій йому частині (підрозділі) додержання військовослужбовцями правил особистої і громадської гігієни.</p>
<p>242. Додержання правил особистої гігієни включає:</p>
<p>ранкове і вечірнє вмивання з чищенням зубів;</p>
<p>миття рук перед прийманням їжі;</p>
<p>своєчасне гоління, підстригання волосся та обрізання нігтів;</p>
<p>щотижневе миття в лазні зі зміною натільної і постільної білизни, онуч і шкарпеток;</p>
<p>утримання в чистоті обмундирування, взуття й постелі, своєчасну заміну підкомірців.</p>
<p>Зачіска військовослужбовця, а також вуса, борода, якщо вони є, мають відповідати вимогам гігієни і не заважати використанню засобів індивідуального захисту та носінню спорядження. Носіння бороди дозволяється за наявності медичних показань.</p>
<p class="s">Частина друга статті 242 із змінами, внесеними згідно із Законом <a href="https://zakon.rada.gov.ua/laws/show/205-20#n762">№ 205-IX від 17.10.2019</a></p>
<p>Правила громадської гігієни включають підтримання чистоти в спальних приміщеннях, туалетах та інших кімнатах загального користування, регулярне провітрювання приміщень, підтримання чистоти у місцях загального користування, а також на території розташування військової частини.</p>
<p>243. Усім військовослужбовцям проводяться запобіжні щеплення проти основних інфекційних хвороб. Щеплення можуть бути плановими і проводитися за епідемічними показаннями.</p>
<p>Планові запобіжні щеплення всьому особовому складові військової частини проводяться відповідно до календаря щеплень, а щеплення за епідемічними показаннями - за наказом старшого командира (начальника).</p>
<p>Від проведення щеплень військовослужбовці звільняються тільки за висновком лікаря.</p>
<p>Відмітки про щеплення заносяться у військові квитки і засвідчуються печаткою військової частини, а до медичних книжок додатково заносяться відмітки про звільнення від щеплень.</p>
<p>244. Військовослужбовець зобов’язаний доповісти за командою про випадки виникнення інфекційних захворювань в осіб, які проживають з ним в одній квартирі (кімнаті гуртожитку) і допускаються до виконання службових обов’язків з дозволу командира військової частини за висновком та рекомендаціями начальника медичної служби.</p>
<p>245. У разі виявлення у військовій частині інфекційного хворого начальник медичної служби негайно доповідає про це командирові частини і старшому медичному начальникові, забезпечує ізоляцію і госпіталізацію хворих, проведення дезінфекції у підрозділах, спостереження за особами, які були у контакті з хворими, і посилення санітарно-гігієнічного контролю.</p>
<p>У разі потреби рішенням старшого начальника у військовій частині запроваджується режим обсервації або карантин, забороняється або обмежується контакт з цивільним населенням, проведення зборів особового складу і масових заходів, облаштовуються додаткові ізолятори.</p>

<h4 id="n1257">Лікувально-профілактичні заходи</h4>
<p>246. Основними лікувально-профілактичними заходами є диспансеризація, амбулаторне, стаціонарне і санаторно-курортне лікування військовослужбовців.</p>
<p>З метою запобігання поширенню інфекційних захворювань лікувально-профілактичні заходи, які пропонуються медичною службою, обов’язкові для виконання всіма військовослужбовцями.</p>
<p>247. Диспансеризація включає медичний контроль за станом здоров’я особового складу, активне завчасне виявлення захворювань, вивчення умов служби і побуту військовослужбовців, виявлення факторів, які негативно впливають на їх здоров’я, проведення профілактичних і лікувально-оздоровчих заходів.</p>
<p>248. Медичний контроль за станом здоров’я військовослужбовців здійснюється шляхом проведення:</p>
<p>щоденного медичного спостереження за ними у процесі бойової підготовки і в побуті;</p>
<p>медичних оглядів;</p>
<p>поглиблених і контрольних медичних обстежень.</p>
<p>249. Медичному оглядові підлягають:</p>
<p>весь особовий склад бригади - перед проведенням профілактичних щеплень;</p>
<p class="s">Абзац другий частини першої статті 249 із змінами, внесеними згідно із Законом <a href="https://zakon.rada.gov.ua/laws/show/205-20#n765">№ 205-IX від 17.10.2019</a></p>
<p>військовослужбовці строкової військової служби - у лазні перед миттям;</p>
<p class="s">Абзац третій частини першої статті 249 із змінами, внесеними згідно із Законом <a href="https://zakon.rada.gov.ua/laws/show/205-20#n766">№ 205-IX від 17.10.2019</a></p>
<p>особовий склад чергових сил (змін) - перед заступанням на бойове чергування (бойову службу);</p>
<p>військовослужбовці, робота яких пов’язана з можливим впливом несприятливих факторів, а також особи, які перебувають під диспансерним динамічним наглядом, - в установлені для них терміни;</p>
<p>особи, які постійно працюють у їдальнях, на продовольчих складах, об’єктах водопостачання, у пекарнях, лазнях, пральнях, і санітари - один раз на тиждень;</p>
<p>особовий склад добового наряду, який призначається у наряд по їдальні та виконує обов’язки зі стрілецькою зброєю;</p>
<p>усі військовослужбовці строкової військової служби, новоприбулі, а також ті, що повернулися з відпустки, відряджень і лікувальних закладів після одужання, - в день прибуття до військової частини після доповідання про це безпосередньому командирові (начальникові);</p>
<p>водії - перед виїздом у рейс;</p>
<p>учасники спортивних змагань - перед змаганнями;</p>
<p>засуджені до арешту - перед відправленням на гауптвахту, а також після повернення до підрозділу.</p>
<p class="s">Абзац одинадцятий частини першої статті 249 в редакції Закону <a href="https://zakon.rada.gov.ua/laws/show/205-20#n767">№ 205-IX від 17.10.2019</a></p>
<p>Поглиблені медичні обстеження проводяться один раз на рік з метою оцінки фізичного розвитку і стану здоров’я військовослужбовців. Крім того, поглибленому медичному обстеженню підлягає поповнення протягом двох тижнів після його прибуття до військової частини.</p>
<p class="s">Частина друга статті 249 в редакції Закону <a href="https://zakon.rada.gov.ua/laws/show/205-20#n769">№ 205-IX від 17.10.2019</a></p>
<p>До проведення медичного обстеження військовослужбовців залучаються лікарі-спеціалісти із військових закладів охорони здоров’я.</p>
<p class="s">Частина третя статті 249 із змінами, внесеними згідно із Законом <a href="https://zakon.rada.gov.ua/laws/show/205-20#n771">№ 205-IX від 17.10.2019</a></p>
<p>250. Час, порядок і місце проведення медичного обстеження та огляду особового складу підрозділів військової частини оголошуються в наказі по частині. Забороняється призначати медичні обстеження та огляди підрозділів у дні відпочинку.</p>
<p>251. Роту на медичне обстеження представляє командир роти, на медичний огляд - головний сержант роти. На медичних обстеженнях особового складу роти зобов’язані бути присутніми всі військовослужбовці офіцерського, сержантського (старшинського) складу роти. Вони повинні повідомляти лікарю про свої спостереження за станом здоров’я підлеглих. Записи про результати медичних обстежень та оглядів особового складу роти лікар заносить до медичних книжок. Військовослужбовці, які за станом здоров’я потребують диспансерного нагляду, беруться на облік і періодично підлягають контрольним медичним обстеженням.</p>
<p class="s">Стаття 251 із змінами, внесеними згідно із Законом <a href="https://zakon.rada.gov.ua/laws/show/205-20#n772">№ 205-IX від 17.10.2019</a></p>
<p>252. Військовослужбовці, які з поважних причин не пройшли медичного обстеження, направляються за наказом командира роти до медичного пункту військової частини (поліклініки, поліклінічного відділення військового госпіталю) при першій можливості.</p>
<p>253. Про результати медичного обстеження особового складу військової частини, а також пропозиції щодо проведення необхідних лікувально-оздоровчих заходів начальник медичної служби частини доповідає командирові частини.</p>
<p>254. Військовослужбовці зобов’язані негайно повідомити про захворювання безпосередньому начальникові, який зобов’язаний направити хворого до медичного пункту частини.</p>
<p>255. Амбулаторний прийом проводиться в медичному пункті військової частини лікарем (фельдшером) у години, встановлені розпорядком дня військової частини.</p>
<p>Військовослужбовці, які захворіли раптово або дістали травму, направляються до медичного пункту частини негайно, у будь-який час доби.</p>
<p>256. Військовослужбовці строкової військової служби направляються до медичного пункту частини черговим роти під командою інструктора з тактичної медицини роти або старшого, призначеного з числа хворих. Книга запису хворих (згідно з <a href="#n2207">додатком 14</a> до цього Статуту) за підписом головного сержанта роти подається черговому медичного пункту не пізніше ніж за 2 години до початку амбулаторного прийому. Черговий медичного пункту контролює прибуття до медичного пункту всіх військовослужбовців, занесених до книги запису хворих.</p>
<p class="s">Частина перша статті 256 в редакції Закону <a href="https://zakon.rada.gov.ua/laws/show/205-20#n774">№ 205-IX від 17.10.2019</a></p>
<p>Після огляду лікарем (фельдшером) хворі залежно від характеру хвороби направляються для лікування.</p>
<p>Хворі, яким призначене амбулаторне лікування, для приймання ліків і проведення інших лікувальних процедур, а також ті, що потребують консультації медичних спеціалістів, направляються до медичного пункту військової частини у дні і години, зазначені лікарем у книзі запису хворих.</p>
<p>Після одержання медичної допомоги військовослужбовці повертаються в розташування роти під командуванням інструктора з тактичної медицини або старшого. Старший команди передає книгу запису хворих черговому роти, який подає її командирові роти. За висновком лікаря (фельдшера), зазначеним у книзі запису хворих, і відповідним рішенням командира роти головний сержант роти віддає необхідні вказівки.</p>
<p class="s">Частина четверта статті 256 із змінами, внесеними згідно із Законом <a href="https://zakon.rada.gov.ua/laws/show/205-20#n776">№ 205-IX від 17.10.2019</a></p>
<p>Офіцери та військовослужбовці військової служби за контрактом, за висновком лікаря можуть залишатися для лікування на квартирах (удома). Про результати огляду хворих, характер поданої допомоги і призначення лікар робить відповідні відмітки в медичних книжках та видає довідки про стан здоров’я.</p>
<p class="s">Частина п’ята статті 256 із змінами, внесеними згідно із Законом <a href="https://zakon.rada.gov.ua/laws/show/1420-15">№ 1420-IV від 03.02.2004</a></p>
<p>257. Висновок про часткове або повне звільнення військовослужбовців строкової військової служби від занять, робіт, несення служби у наряді, а офіцерів та військовослужбовців військової служби за контрактом, - від виконання службових обов’язків дається лікарем, а у військових частинах, де лікар за штатом не передбачений, - фельдшером не більше ніж на шість діб. У разі потреби термін звільнення може бути продовжено. Рекомендації лікаря (фельдшера) про часткове або повне звільнення від виконання обов’язків підлягають виконанню посадовими особами.</p>
<p class="s">Частина перша статті 257 із змінами, внесеними згідно із Законом <a href="https://zakon.rada.gov.ua/laws/show/1420-15">№ 1420-IV від 03.02.2004</a></p>
<p>По закінченні терміну звільнення за висновком лікаря військовослужбовці мають бути направлені у разі потреби на повторний медичний огляд. Про звільнення від виконання службових обов’язків офіцерів і військовослужбовців військової служби за контрактом на підставі довідки лікаря (фельдшера) і про вихід їх на службу після хвороби оголошується в наказі по військовій частині.</p>
<p class="s">Частина друга статті 257 із змінами, внесеними згідно із Законом <a href="https://zakon.rada.gov.ua/laws/show/1420-15">№ 1420-IV від 03.02.2004</a></p>
<p>258. Зарахування військовослужбовців строкової військової служби на дієтичне харчування здійснюється наказом по військовій частині на термін до трьох місяців на основі висновку начальника медичної служби військової частини.</p>
<p>259. У медичному пункті військової частини проводиться 14-денне стаціонарне лікування хворих, а також військовослужбовців, направлених з лікувальних закладів (частин) на лікування та реабілітацію.</p>
<p>260. На стаціонарне лікування поза розташуванням військової частини військовослужбовці направляються за висновком лікаря військової частини, а для подання невідкладної допомоги за відсутності лікаря - черговим фельдшером (санітарним інструктором) медичного пункту з одночасним доповіданням про це начальникові медичної служби і черговому військової частини. До лікувальних закладів хворі доставляються у супроводі фельдшера (санітарного інструктора).</p>
<p>У разі направлення на лікування поза розташуванням частини військовослужбовці повинні бути одягнені відповідно до пори року і мати при собі направлення, підписане командиром військової частини, медичну книжку, документ, який посвідчує особу, необхідні особисті речі, атестат на продовольство, довідку про травму (каліцтво, поранення, контузію) і медичну характеристику, а в разі вибуття на лікування за межі гарнізону - додатково атестат на речове і грошове забезпечення, проїзні документи до місця розташування лікувального закладу і назад.</p>
<p class="s">Частина друга статті 260 в редакції Закону <a href="https://zakon.rada.gov.ua/laws/show/2049-19#n6">№ 2049-VIII від 18.05.2017</a></p>
<p>У разі якщо обстановка не дозволяє надати довідку про травму (каліцтво, поранення, контузію) до направлення пораненого військовослужбовця на лікування поза розташуванням військової частини, вона надсилається до територіального центру комплектування та соціальної підтримки, до якого приписаний військовослужбовець, який отримав травму (каліцтво, поранення, контузію), протягом 30 днів з дня отримання травми (каліцтва, поранення, контузії) або протягом 30 днів з дня надходження відповідної вимоги територіального центру комплектування та соціальної підтримки.</p>
<p class="s">Статтю 260 доповнено частиною третьою згідно із Законом <a href="https://zakon.rada.gov.ua/laws/show/2049-19#n8">№ 2049-VIII від 18.05.2017</a>; із змінами, внесеними згідно із Законом <a href="https://zakon.rada.gov.ua/laws/show/1357-20#n115">№ 1357-IX від 30.03.2021</a></p>
<p>261. Про прибуття військовослужбовців, яких направлено до військового закладу охорони здоров’я на стаціонарне лікування, начальник військового закладу охорони здоров’я зобов’язаний у той самий день повідомити командира військової частини, з якої вони прибули, а про військовослужбовців, які прибули з інфекційними захворюваннями, - також найближчий санітарно-епідеміологічний заклад охорони здоров’я. Військовослужбовці, які захворіли в період відпустки або відрядження, на стаціонарне лікування направляються начальниками відповідних органів управління Служби правопорядку в гарнізонах або керівниками територіальних центрів комплектування та соціальної підтримки.</p>
<p class="s">Стаття 261 в редакції Закону <a href="https://zakon.rada.gov.ua/laws/show/205-20#n777">№ 205-IX від 17.10.2019</a>; із змінами, внесеними згідно із Законом <a href="https://zakon.rada.gov.ua/laws/show/1357-20#n116">№ 1357-IX від 30.03.2021</a></p>
<p>262. Начальник військового закладу охорони здоров’я зобов’язаний за п’ять днів до виписки військовослужбовців повідомити про це командира військової частини, з якої вони прибули. У день виписки із військового закладу охорони здоров’я військовослужбовцям видаються відповідні документи і вони самостійно (якщо не прибув супроводжуючий із військової частини) направляються до військової частини, з якої прибули. Після повернення до військової частини і доповіді безпосередньому командирові (начальникові) військовослужбовці направляються до медичного пункту військової частини, де здають медичні документи; інші документи здаються сержантові із матеріального забезпечення (старшині) роти.</p>
<p class="s">Стаття 262 в редакції Закону <a href="https://zakon.rada.gov.ua/laws/show/205-20#n777">№ 205-IX від 17.10.2019</a></p>

<h4 id="n1307">Лазно-пральне обслуговування</h4>
<p class="s">Назва підрозділу в редакції Закону <a href="https://zakon.rada.gov.ua/laws/show/205-20#n780">№ 205-IX від 17.10.2019</a></p>
<p>263. Військовослужбовці повинні митися у лазні не рідше одного разу на тиждень, а кухарі і пекарі, крім того, щоденно приймати душ. Механіки-водії (водії), інші військовослужбовці, робота яких пов’язана з експлуатацією та обслуговуванням озброєння, бойової та іншої техніки, приймають душ у разі потреби.</p>
<p>Під час миття у лазні (приймання душу) військовослужбовці строкової військової служби забезпечуються милом, рушниками та продезінфікованими мочалками.</p>
<p>Час миття у лазні підрозділів встановлюється заздалегідь.</p>
<p>264. Рота направляється до лазні під командою сержанта із матеріального забезпечення (старшини) роти. Військовослужбовці строкової військової служби, які перебувають у наряді або відсутні з якихось інших причин, а також ті, що повернулися з відряджень і відпусток, направляються до лазні за наказом сержанта із матеріального забезпечення (старшини) роти в інший час під командуванням старшого з числа військовослужбовців сержантського (старшинського) складу.</p>
<p class="s">Частина перша статті 264 із змінами, внесеними згідно із Законом <a href="https://zakon.rada.gov.ua/laws/show/205-20#n783">№ 205-IX від 17.10.2019</a></p>
<p class="s">Частину другу статті 264 виключено на підставі Закону <a href="https://zakon.rada.gov.ua/laws/show/205-20#n786">№ 205-IX від 17.10.2019</a></p>
<p>Для нагляду за додержанням порядку у лазні призначається черговий лазні із військовослужбовців сержантського і старшинського складу, а для проведення медичного огляду і подання медичної допомоги на час миття особового складу - черговий фельдшер (санітарний інструктор).</p>
<p class="s">Частина третя статті 264 із змінами, внесеними згідно із Законом <a href="https://zakon.rada.gov.ua/laws/show/205-20#n787">№ 205-IX від 17.10.2019</a></p>
<p>Для прибирання приміщень лазні та їх дезінфекції після кожної зміни у розпорядження чергового лазні призначається необхідна кількість військовослужбовців рядового складу.</p>
<p class="s">Частина четверта статті 264 із змінами, внесеними згідно із Законами <a href="https://zakon.rada.gov.ua/laws/show/1952-19#n131">№ 1952-VIII від 16.03.2017</a>, <a href="https://zakon.rada.gov.ua/laws/show/205-20#n788">№ 205-IX від 17.10.2019</a></p>
<p>265. Прання натільної і постільної білизни, бавовняного обмундирування військовослужбовців здійснюється у пральнях. Порядок прання встановлюється командиром військової частини. Сушіння шкарпеток та бавовняного обмундирування проводиться в сушарнях або обладнаних для цього місцях.</p>
<p>Натільна та постільна білизна, рушники підлягають заміні один раз на тиждень - у день миття в лазні; кухарям і пекарям у разі організації харчування силами військової частини натільна білизна видається не рідше ніж двічі на тиждень. Чиста натільна білизна і рушники видаються, а брудна білизна здається безпосередньо в лазні.</p>
<p>За потреби зміна білизни і рушників проводиться частіше.</p>
<p class="s">Стаття 265 в редакції Закону <a href="https://zakon.rada.gov.ua/laws/show/205-20#n789">№ 205-IX від 17.10.2019</a></p>
<p>266. Спеціальне оброблення обмундирування, натільної і постільної білизни проводиться за окремим розпорядженням командира військової частини.</p>

<h3 id="n1320">Розділ 7. Добовий наряд</h3>

<h4 id="n1321">Загальні положення</h4>
<p>267. Добовий наряд призначається для підтримання внутрішнього порядку, охорони особового складу, озброєння, боєприпасів, бойової та іншої техніки, приміщень і майна військової частини (підрозділу), контролю за станом справ у підрозділах і своєчасного вжиття заходів для запобігання правопорушенням, а також для виконання інших обов’язків внутрішньої служби.</p>
<p>268. Склад добового наряду оголошується наказом по військовій частині на навчальний рік (період навчання).</p>
<p class="s">Частина перша статті 268 із змінами, внесеними згідно із Законом <a href="https://zakon.rada.gov.ua/laws/show/205-20#n794">№ 205-IX від 17.10.2019</a></p>
<p>Добовий наряд військової частини призначається, як правило, у такому складі:</p>
<p>черговий військової частини;</p>
<p>помічник чергового військової частини;</p>
<p>варта;</p>
<p>черговий і днювальні парку, а також механіки-водії (водії) чергових тягачів;</p>
<p>черговий підрозділ;</p>
<p>черговий і помічники чергового контрольно-пропускного пункту;</p>
<p>черговий штабу військової частини та посильні;</p>
<p>черговий і днювальні медичного пункту;</p>
<p>черговий їдальні та робітники їдальні;</p>
<p>черговий сигналіст;</p>
<p>пожежний наряд;</p>
<p>водії чергових автомобілів.</p>
<p class="s">Частина друга статті 268 в редакції Закону <a href="https://zakon.rada.gov.ua/laws/show/205-20#n795">№ 205-IX від 17.10.2019</a></p>
<p>За рішенням командира військової частини окремі складові добового наряду можуть не призначатися або призначатися із складу чергового підрозділу, про що зазначається в наказі по військовій частині.</p>
<p class="s">Статтю 268 доповнено новою частиною згідно із Законом <a href="https://zakon.rada.gov.ua/laws/show/205-20#n809">№ 205-IX від 17.10.2019</a></p>
<p>Щоденно наказом по військовій частині призначаються черговий військової частини, помічник чергового військової частини, начальник варти, черговий парку, черговий підрозділ, а також підрозділи, від яких виділяються добовий наряд військової частини й особовий склад для виконання нарядів на роботи.</p>
<p class="s">Текст статті 268 із змінами, внесеними згідно із Законом <a href="https://zakon.rada.gov.ua/laws/show/205-20#n812">№ 205-IX від 17.10.2019</a></p>
<p>269. Військовослужбовці до складу добового наряду призначаються з додержанням законодавства з питань охорони материнства та дитинства. Військовослужбовців-жінок залежно від військового звання та посади дозволяється призначати помічником чергового військової частини, черговим або помічником чергового контрольно-пропускного пункту, черговим чи днювальним медичного пункту (з числа медичних працівників (фахівців), черговим штабу, їдальні, посильним, черговим чи днювальним гуртожитку.</p>
<p class="s">Стаття 269 із змінами, внесеними згідно із Законом <a href="https://zakon.rada.gov.ua/laws/show/1420-15">№ 1420-IV від 03.02.2004</a>; в редакції Закону <a href="https://zakon.rada.gov.ua/laws/show/2523-19#n6">№ 2523-VIII від 06.09.2018</a>; із змінами, внесеними згідно із Законом <a href="https://zakon.rada.gov.ua/laws/show/205-20#n813">№ 205-IX від 17.10.2019</a></p>
<p>270. У добовий наряд роти призначаються:</p>
<p>черговий роти (гуртожитку);</p>
<p>днювальний роти (гуртожитку).</p>
<p>Кількість змін днювальних у ротах встановлюється командиром військової частини.</p>
<p>271. Замість чергових рот у деяких батальйонах залежно від їх чисельності та умов розміщення за рішенням командира військової частини може призначатися черговий батальйону, а в підрозділах забезпечення у разі їх сумісного розміщення - черговий цих підрозділів.</p>
<p>Кількість днювальних у таких випадках встановлюється залежно від розміщення підрозділів, забезпечення охорони й підтримання внутрішнього порядку.</p>
<p>272. Усі чергові та їх помічники повинні мати на лівому боці грудей нагрудний знак (пов’язку на лівому рукаві) з відповідним написом (<a href="#n2213">додаток 17</a> до цього Статуту). Нагрудний знак (пов’язка) передається черговим наступному черговому після доповіді про здавання та приймання чергування.</p>
<p>273. Черговий військової частини та його помічник, черговий парку, призначені з військовослужбовців офіцерського складу, повинні мати на озброєнні пістолет із двома спорядженими магазинами.</p>
<p>Черговий парку, черговий контрольно-пропускного пункту, черговий штабу військової частини, призначені з військовослужбовців сержантського (старшинського) складу, помічники чергового контрольно-пропускного пункту, чергові та днювальні підрозділів, а також днювальні парку та посильні повинні мати на озброєнні багнет. За рішенням командира військової частини зазначені особи добового наряду можуть озброюватися автоматом (карабіном) із двома спорядженими магазинами.</p>
<p class="s">Стаття 273 в редакції Закону <a href="https://zakon.rada.gov.ua/laws/show/205-20#n814">№ 205-IX від 17.10.2019</a></p>

<h4 id="n1350">Черговий підрозділ</h4>
<p>274. Черговий підрозділ призначається для посилення варти або термінового виклику у разі виникнення пожежі, стихійного лиха та в інших випадках.</p>
<p>Заборонено використовувати черговий підрозділ для виконання господарських робіт поза розташуванням військової частини.</p>
<p>Черговий підрозділ підпорядковується черговому частини.</p>
<p>275. У разі виклику чергового підрозділу він шикується у визначеному для цього місці та діє за вказівкою чергового частини. Патрони черговому підрозділові видаються черговим частини.</p>
<p>276. Заняття з черговим підрозділом проводяться поблизу розташування військової частини. Черговий частини повинен знати місце перебування чергового підрозділу й порядок його виклику.</p>

<h4 id="n1356">Наряд на роботи</h4>
<p>277. У разі призначення підрозділів у наряд на роботи в наказі по військовій частині зазначається, які підрозділи виділяються, у чиє розпорядження, а також тривалість і вид роботи. Підрозділи прибувають на роботу на чолі зі своїми командирами чи старшими, призначеними з військовослужбовців офіцерського або сержантського (старшинського) складу.</p>
<p class="s">Частина перша статті 277 із змінами, внесеними згідно із Законом <a href="https://zakon.rada.gov.ua/laws/show/205-20#n817">№ 205-IX від 17.10.2019</a></p>
<p>Наряд для непередбачених робіт призначає начальник штабу частини.</p>
<p>278. За організацію та безпеку робіт відповідає начальник, у розпорядження якого виділено підрозділ. Командир підрозділу (старший команди) контролює виконання особовим складом вимог безпеки робіт.</p>
<p>Забороняється призначати військовослужбовців-жінок на роботи, пов’язані з перенесенням і пересуванням вантажу, вага якого перевищує встановлені граничні норми.</p>

<h4 id="n1361">Порядок призначення нарядів та звітність щодо них</h4>
<p>279. Підрозділи призначаються в наряд разом із своїми командирами.</p>
<p>Черговість перебування в наряді військовослужбовців офіцерського складу військової частини, військовослужбовців сержантського (старшинського) складу (крім строкової військової служби) управління та штабу військової частини, а також черговість перебування в наряді підрозділів військової частини встановлюється начальником штабу військової частини.</p>
<p>Черговість перебування в наряді в роті між взводами встановлюється головним сержантом роти, а у взводі між військовослужбовцями - головним сержантом (заступником командира) взводу.</p>
<p>Наряди розподіляються серед військовослужбовців рівномірно.</p>
<p class="s">Стаття 279 в редакції Закону <a href="https://zakon.rada.gov.ua/laws/show/205-20#n820">№ 205-IX від 17.10.2019</a></p>
<p>280. Листи нарядів на кожний місяць ведуться окремо: на військовослужбовців рядового складу - головним сержантом (заступником командира) взводу; на військовослужбовців сержантського (старшинського) складу - головним сержантом роти; на військовослужбовців офіцерського складу військової частини, військовослужбовців сержантського (старшинського) складу (крім строкової військової служби) штабу - начальником штабу військової частини (<a href="#n2174">додаток 8</a> до цього Статуту).</p>
<p>Листки нарядів зберігаються у штабі та підрозділах військової частини протягом року.</p>
<p class="s">Стаття 280 із змінами, внесеними згідно із Законом <a href="https://zakon.rada.gov.ua/laws/show/1952-19#n131">№ 1952-VIII від 16.03.2017</a>; в редакції Закону <a href="https://zakon.rada.gov.ua/laws/show/205-20#n820">№ 205-IX від 17.10.2019</a></p>

<h4 id="n1369">Підготовка добового наряду</h4>
<p>281. Штаб військової частини за 7 діб до початку місяця повідомляє командирам підрозділів дні заступання й склад добового наряду.</p>
<p>282. Командири підрозділів, від яких призначається добовий наряд, відповідають за підготовку особового складу до несення служби, за своєчасне прибуття добового наряду на інструктаж до відповідних посадових осіб частини та на розвід.</p>
<p>283. У ніч напередодні заступання в наряд підрозділи та особи, призначені в добовий наряд, звільняються від усіх занять і робіт. Офіцерам, військовослужбовцям військової служби за контрактом надається час для відпочинку та підготовки до наряду.</p>
<p class="s">Стаття 283 із змінами, внесеними згідно із Законом <a href="https://zakon.rada.gov.ua/laws/show/1420-15">№ 1420-IV від 03.02.2004</a></p>
<p>284. У день заступання в наряд у години, зазначені в розпорядку дня, особовому складові надається не менше 3 годин для підготовки до несення служби і не менше однієї години для відпочинку (сну).</p>
<p>285. Підготовка особового складу добового наряду (крім варти), призначеного від роти, здійснюється головним сержантом роти чи іншою посадовою особою, призначеною командиром роти.</p>
<p class="s">Частина перша статті 285 із змінами, внесеними згідно із Законом <a href="https://zakon.rada.gov.ua/laws/show/205-20#n827">№ 205-IX від 17.10.2019</a></p>
<p>Підготовка добового наряду, призначеного від батальйону чи від військової частини, організовується відповідними командирами та здійснюється їх заступниками.</p>
<p>Підготовка варти здійснюється відповідно до <a href="https://zakon.rada.gov.ua/laws/show/550-14">Статуту гарнізонної і вартової служб</a>.</p>
<p>286. Визначені наказом по військовій частині військовослужбовці відповідно до службового призначення у встановлений час напередодні або в день заступання в наряд прибувають на заняття (інструктаж) добового наряду, який проводиться заступником командира військової частини чи призначеною для цього командиром військової частини іншою службовою особою. З офіцерами, військовослужбовцями військової служби за контрактом, які заступають у наряд у вихідні, святкові та неробочі дні, інструктаж (заняття) проводиться в передостанній робочий день тижня напередодні заступання в наряд.</p>
<p class="s">Частина перша статті 286 із змінами, внесеними згідно із Законом <a href="https://zakon.rada.gov.ua/laws/show/1420-15">№ 1420-IV від 03.02.2004</a></p>
<p>Особовий склад добового наряду, що несе службу із стрілецькою зброєю, і наряд по їдальні повинен пройти в день заступання медичний огляд.</p>
<p>На занятті (інструктажі) вивчаються положення статутів, інструкцій, вимоги безпеки та порядок дій у разі виникнення пожежі, а також перевіряється знання особовим складом наряду спеціальних обов’язків.</p>
<p>Практичні заняття проводяться в день заступання в наряд у години, зазначені в розпорядку дня, в обладнаних приміщеннях (місцях), визначених командиром військової частини.</p>
<p>У необхідних випадках проводяться заняття, на яких військовослужбовці опановують навички застосування зброї.</p>
<p>287. Добовий наряд повинен бути готовий до несення служби й прийнятий відповідними черговими і начальником варти у своє підпорядкування за 15 хвилин до виходу на розвід.</p>

<h4 id="n1385">Розвід добового наряду</h4>
<p>288. Розвід добового наряду проводиться відповідно до вимог цього Статуту. Розвід проводить новопризначений черговий частини в час, визначений командиром військової частини.</p>
<p>289. За 10 хвилин до розводу новопризначений помічник чергового частини з офіцерів шикує особовий склад добового наряду, крім чергового підрозділу, наряду по їдальні й пожежного наряду у визначеному для розводу місці, перевіряє його наявність і після прибуття чергового частини доповідає йому.</p>
<p>Якщо помічником чергового частини призначено військовослужбовця сержантського (старшинського) складу, шикування добового наряду і доповідь черговому частини проводить офіцер із числа осіб, призначених у добовий наряд.</p>
<p class="s">Частина друга статті 289 із змінами, внесеними згідно із Законом <a href="https://zakon.rada.gov.ua/laws/show/205-20#n828">№ 205-IX від 17.10.2019</a></p>
<p>290. Для розводу добовий наряд шикується в такому порядку: на правому фланзі - варти, далі - справа наліво - черговий парку, черговий фельдшер (санітарний інструктор), черговий контрольно-пропускного пункту, черговий штабу частини, всі чергові рот за порядком підрозділів, черговий їдальні, начальник пожежного наряду і черговий сигналіст-барабанщик; помічники чергового контрольно-пропускного пункту, днювальні парку й механік-водій (водій) чергового тягача (автомобіля); посильні та днювальні рот шикуються в колону по одному за своїм черговим; помічник чергового частини стає на правому фланзі варти.</p>

<h3 id="n1390">Обов’язки військовослужбовців добового наряду</h3>

<h4>Загальні положення</h4>
<p>291. Усі військовослужбовці добового наряду повинні твердо знати, неухильно й сумлінно виконувати свої обов’язки, наполегливо домагаючись додержання розпорядку дня та правил внутрішнього порядку.</p>
<p>Без дозволу чергового частини військовослужбовці добового наряду не мають права припиняти чи передавати будь-кому виконання своїх обов’язків.</p>
<p>Про всі події, що сталися під час несення служби, а також обставини, які викликали зміни в порядку несення служби, військовослужбовці добового наряду повинні негайно доповідати черговому військової частини та своїм командирам (начальникам).</p>
<p class="s">Статтю 291 доповнено частиною третьою згідно із Законом <a href="https://zakon.rada.gov.ua/laws/show/1420-15">№ 1420-IV від 03.02.2004</a></p>
<p>292. По прибутті у підрозділи начальників від командира військової частини і вище чергові підрозділів повинні негайно доповідати про це черговому частини.</p>
<p>Чергові рот та інші чергові, підпорядковані помічникові чергового частини, з його появою команду "Струнко" не подають і не доповідають, а тільки відрекомендовуються.</p>
<p>293. Черговому частини та його помічникові по черзі, черговим рот, черговим парку, контрольно-пропускного пункту та черговому їдальні, черговому фельдшерові (санітарному інструкторові), черговому штабу військової частини дозволяється відпочивати лежачи (спати) за час чергування по 4 години кожному у визначений командиром військової частини час, без взуття, не скидаючи спорядження й не роздягаючись.</p>
<p>Вільній зміні днювальних по черзі та сигналістові дозволяється відпочивати лежачи (спати), роздягаючись, тільки в час від відбою до підйому.</p>
<p>294. Військовослужбовці, яких змінили з добового наряду, звільняються від занять і робіт у день зміни.</p>
<p>Офіцерам та військовослужбовцям військової служби за контрактом, за час несення служби в добовому наряді у вихідні, святкові та неробочі дні день відпочинку надається протягом тижня, а військовослужбовцям строкової військової служби час відпочинку встановлюється відповідним командиром (начальником).</p>
<p class="s">Частина друга статті 294 із змінами, внесеними згідно із Законом <a href="https://zakon.rada.gov.ua/laws/show/1420-15">№ 1420-IV від 03.02.2004</a></p>

<h4 id="n1403">Черговий частини</h4>
<p>295. Черговий частини призначається з числа офіцерів управлінь військової частини та батальйонів, а також командирів рот та з тих, хто прирівнюється до них. Він відповідає за своєчасне оповіщення підрозділів та управління військової частини про приведення військової частини в бойову готовність (переведення на функціонування в умовах особливого періоду), за підтримання внутрішнього порядку у військовій частині і несення служби добовим нарядом, а також за зберігання пістолетів та патронів до них військовослужбовців офіцерського, сержантського (старшинського) складу військової частини. Черговий частини підпорядковується командирові військової частини. Йому підпорядковується весь склад добового наряду військової частини.</p>
<p class="s">Частина перша статті 295 із змінами, внесеними згідно із Законом <a href="https://zakon.rada.gov.ua/laws/show/205-20#n830">№ 205-IX від 17.10.2019</a></p>
<p>В окремих батальйонах і прирівняних до них військових частинах дозволяється призначати черговим військової частини командирів взводів.</p>
<p class="s">Частина друга статті 295 із змінами, внесеними згідно із Законом <a href="https://zakon.rada.gov.ua/laws/show/205-20#n831">№ 205-IX від 17.10.2019</a></p>
<p>Щодо внутрішніх варт військової частини черговий частини керується положеннями <a href="https://zakon.rada.gov.ua/laws/show/550-14">Статуту гарнізонної та вартової служб</a>.</p>
<p>296. Перед розводом новопризначений черговий у визначений час прибуває до начальника штабу військової частини на інструктаж і для одержання пароля. На розводі новопризначений черговий частини перевіряє склад наряду, знання ним своїх обов’язків, наявність та стан озброєння, форму одягу, виявляє осіб, які скаржаться на стан здоров’я, дає вказівки про усунення недоліків та оголошує форму одягу на наступну добу.</p>
<p>Після розводу новопризначений черговий приймає від попереднього чергового документи (<a href="#n2079">додаток 7</a> до цього Статуту), а також пістолети та патрони до них військовослужбовців офіцерського, сержантського (старшинського) складу військової частини. Зброя приймається поштучно згідно з номерами та комплектністю. Після цього разом із попереднім черговим військової частини новопризначений черговий перевіряє справність технічних засобів оповіщення та охорони, приладів радіаційної і хімічної розвідки.</p>
<p class="s">Частина друга статті 296 в редакції Закону <a href="https://zakon.rada.gov.ua/laws/show/205-20#n832">№ 205-IX від 17.10.2019</a></p>
<p>297. Після здавання й прийняття чергування, доповідей начальників варт про зміну варт та доповідей чергових осіб добового наряду попередній і новопризначений чергові доповідають командиру військової частини. Наприклад: "Пане (пані) полковнику, капітан Корищенко чергування по частині здав", "Пане (пані) полковнику, лейтенант Луценко чергування по частині прийняв".</p>
<p>Далі новопризначений черговий частини оголошує про всі недоліки, виявлені під час прийняття чергування, які не міг усунути змінюваний добовий наряд.</p>
<p>298. Черговий частини зобов’язаний:</p>
<p>у разі надходження сигналу тривоги негайно подати сигнал на підйом підрозділів, доповісти командирові військової частини, оповістити його заступників та інших посадових осіб частини і діяти згідно з інструкцією; до їх прибуття керувати діями підрозділів частини;</p>
<p>у разі одержання повідомлення про мобілізацію негайно доповісти про це командирові й начальникові штабу військової частини і діяти за їх вказівками та інструкціями;</p>
<p>видавати зброю та боєприпаси до неї військовослужбовцям офіцерського, сержантського (старшинського) складу управління та штабу військової частини під особистий підпис, а ящики із зброєю та боєприпасами до неї військовослужбовців офіцерського, сержантського (старшинського) складу підрозділів військової частини - під особистий підпис сержанта із матеріального забезпечення (старшини) підрозділу у книзі видачі зброї та боєприпасів (<a href="#n2186">додаток 10</a> до цього Статуту). У разі приведення військової частини в бойову готовність зброю та боєприпаси до неї військовослужбовцям офіцерського, сержантського (старшинського) складу управління та штабу військової частини дозволяється видавати за картками-замінниками зданої на зберігання зброї; здійснювати контроль за своєчасністю здавання зброї та боєприпасів;</p>
<p class="s">Абзац четвертий статті 298 в редакції Закону <a href="https://zakon.rada.gov.ua/laws/show/205-20#n835">№ 205-IX від 17.10.2019</a></p>
<p>у разі несанкціонованого спрацьовування охоронної сигналізації кімнат для зберігання зброї у підрозділах з’ясувати причини спрацьовування сигналізації та діяти згідно з обставинами;</p>
<p>у разі виникнення радіаційної та хімічної небезпеки діяти згідно з інструкцією;</p>
<p>стежити за виконанням підрозділами розпорядку дня й керувати поданням установлених сигналів;</p>
<p>особисто перевіряти не менше ніж двічі на добу (з них один раз уночі) несення служби добовим нарядом і додержання внутрішнього порядку в підрозділах, вживати заходів для запобігання кримінальним та іншим правопорушенням, випадкам порушення вимог безпеки, а також для усунення виявлених недоліків;</p>
<p class="s">Абзац восьмий статті 298 із змінами, внесеними згідно із Законом <a href="https://zakon.rada.gov.ua/laws/show/245-18#n114">№ 245-VII від 16.05.2013</a></p>
<p>постійно знати місце перебування командира військової частини, негайно доповідати йому про всі надзвичайні події у військовій частині, про самовільно відсутніх військовослужбовців строкової військової служби і вжиті заходи щодо їх розшуку;</p>
<p>постійно перебувати в кімнаті чергового; виходячи у службових справах, залишати замість себе помічника й сповіщати йому, куди і на який час вибув;</p>
<p>мати зведений розклад занять, знати райони навчальних об’єктів, а також місце проведення занять кожної роти;</p>
<p>мати відомості про розподіл особового складу, а також про розподіл бойової та іншої техніки; через чергового парку контролювати її повернення до парку, доповідати командирові військової частини про випадки затримки машин у рейсі, вживати заходів для розшуку й повернення їх до парку;</p>
<p>перевіряти і своєчасно висилати призначені від частини підрозділи (команди) й доповідати про це начальникові штабу чи командирові військової частини;</p>
<p>проводити огляд зовнішнього вигляду військовослужбовців, які звільняються із розташування військової частини;</p>
<p class="s">Абзац п’ятнадцятий статті 298 виключено на підставі Закону <a href="https://zakon.rada.gov.ua/laws/show/205-20#n837">№ 205-IX від 17.10.2019</a></p>
<p>у разі виникнення пожежі, стихійного лиха в розташуванні військової частини чи поблизу неї негайно вживати заходів для врятування Бойового Прапора військової частини, людей, озброєння, боєприпасів, бойової та іншої техніки, матеріальних засобів; викликати пожежний і черговий підрозділи та до їх прибуття організувати гасіння пожежі;</p>
<p>разом з лікарем (фельдшером) перевіряти перед роздаванням їжі її якість, вносячи відповідний запис до книги обліку контролю за якістю приготування їжі, давати дозвіл на її видачу; у разі виникнення сумніву щодо якості їжі негайно доповідати про це командирові військової частини; бути особисто присутнім під час роздавання та приймання їжі, контролювати повноту видачі її особовому складові;</p>
<p>контролювати підтримання чистоти і порядку в казармах та на закріплених територіях у розташуванні військової частини;</p>
<p class="s">Абзац вісімнадцятий статті 298 в редакції Закону <a href="https://zakon.rada.gov.ua/laws/show/1420-15">№ 1420-IV від 03.02.2004</a></p>
<p>давати в особливих випадках команду черговим рот на зачинення вхідних дверей до казарми на засуви;</p>
<p>у разі прибуття командира військової частини зустрічати його і доповідати, а в присутності особового складу перед цим давати команду "Струнко". Наприклад: "Пане (пані) полковнику, за час мого чергування надзвичайних подій не трапилося (чи трапилося те-то). Черговий частини капітан Калина". Заступникам командира військової частини черговий частини лише відрекомендовується.</p>
<p>299. Після вечірньої повірки та ранкового огляду черговий військової частини заслуховує доповіді чергових рот і складає відомість про відсутніх, а за наявності самовільно відсутніх - їх список. Цей список він подає командирові військової частини після ранкової доповіді.</p>
<p class="s">Частина перша статті 299 із змінами, внесеними згідно із Законом <a href="https://zakon.rada.gov.ua/laws/show/205-20#n839">№ 205-IX від 17.10.2019</a></p>
<p>Про всі виявлені недоліки під час виконання службових обов’язків добовим нарядом і про порушення правил внутрішнього порядку у військовій частині за час чергування, які не можна усунути до здавання чергування, черговий військової частини робить запис у книзі приймання та здавання чергування (<a href="#n2178">додаток 9</a> до цього Статуту). Книга приймання та здавання чергування щоденно подається черговим військової частини на перегляд командирові військової частини.</p>
<p class="s">Текст статті 299 із змінами, внесеними згідно із Законом <a href="https://zakon.rada.gov.ua/laws/show/205-20#n840">№ 205-IX від 17.10.2019</a></p>
<p>300. Черговий частини зустрічає й супроводжує територією розташування частини Президента України, Голову Верховної Ради України, Прем’єр-міністра України, Міністра оборони України та його заступників, прямих начальників, старших від командира військової частини та осіб, призначених для керівництва проведенням інспектування (перевірки).</p>
<p>Зустрічаючи цих осіб, черговий частини подає команду "Струнко" і рапортує їм. Наприклад: "Пане (пані) генерал-майоре, перший механізований полк перебуває на заняттях згідно з розкладом. Перший батальйон знаходиться там-то... (і так про кожний батальйон, дивізіон). Командир полку знаходиться там-то... Черговий частини капітан Павленко".</p>
<p>Про прибуття зазначених осіб черговий частини негайно доповідає командирові військової частини чи особі, яка його заміщує.</p>
<p>Якщо начальника (командира), який прибув, зустрічає і йому доповідає командир військової частини, черговий частини лише відрекомендовується.</p>
<p>У разі прибуття до військової частини генералів та адміралів, не названих вище, а також старших офіцерів з іншої військової частини черговий частини дає дозвіл черговому контрольно-пропускного пункту пропустити їх у військову частину із супроводжуючим. Під час зустрічі цих осіб черговий частини відрекомендовується їм. Наприклад: "Пане (пані) полковнику, черговий частини капітан Ткаченко".</p>
<p>Потім черговий уточнює, до якої посадової особи треба супроводжувати прибулого.</p>
<p>Військовослужбовці з іншої військової частини або цивільні особи після з’ясування їх особи, мети прибуття та одержання дозволу від посадових осіб допускаються до військової частини за одноразовими перепустками.</p>

<h4 id="n1442">Помічник чергового частини</h4>
<p>301. Помічник чергового військової частини призначається з військовослужбовців молодшого офіцерського складу, а також сержантського (старшинського) складу, які проходять військову службу за контрактом, та підпорядковується черговому військової частини. Зазначений помічник чергового повинен знати інструкцію чергового військової частини, вміти поводитися із засобами оповіщення та зв’язку, приладами радіаційної і хімічної розвідки, які перебувають у чергового військової частини; залишаючись за чергового, виконувати його обов’язки. У разі відсутності у складі добового наряду чергового штабу військової частини після закінчення робочого дня проводити огляд пожежного стану приміщень штабу військової частини.</p>
<p class="s">Стаття 301 в редакції Закону <a href="https://zakon.rada.gov.ua/laws/show/205-20#n841">№ 205-IX від 17.10.2019</a></p>
<p>302. Помічникові чергового військової частини, призначеному з військовослужбовців офіцерського складу, підпорядковуються всі військовослужбовці добового наряду військової частини; щодо внутрішніх варт він керується положеннями <a href="https://zakon.rada.gov.ua/laws/show/550-14">Статуту гарнізонної та вартової служб</a>.</p>
<p class="s">Частина перша статті 302 із змінами, внесеними згідно із Законом <a href="https://zakon.rada.gov.ua/laws/show/205-20#n844">№ 205-IX від 17.10.2019</a></p>
<p>Помічникові чергового військової частини, призначеному з військовослужбовців сержантського (старшинського) складу, підпорядковуються всі військовослужбовці добового наряду, крім військовослужбовців офіцерського складу.</p>
<p class="s">Частина друга статті 302 в редакції Закону <a href="https://zakon.rada.gov.ua/laws/show/205-20#n845">№ 205-IX від 17.10.2019</a></p>

<h4 id="n1446">Черговий контрольно-пропускного пункту</h4>
<p>303. Черговий контрольно-пропускного пункту призначається із військовослужбовців сержантського (старшинського) складу. Він відповідає за правильність пропуску осіб, які прибувають до військової частини, та винесення (внесення) чи вивезення (ввезення) будь-якого майна. Черговий контрольно-пропускного пункту підпорядковується черговому військової частини та його помічникові.</p>
<p class="s">Частина перша статті 303 із змінами, внесеними згідно із Законом <a href="https://zakon.rada.gov.ua/laws/show/205-20#n848">№ 205-IX від 17.10.2019</a></p>
<p>Йому підпорядковуються помічники чергового контрольно-пропускного пункту.</p>
<p>Про здавання і приймання чергування попередній і новопризначений чергові доповідають черговому частини.</p>
<p>304. Черговий контрольно-пропускного пункту зобов’язаний:</p>
<p>після розводу прийняти за описом документацію, обладнання та інвентар (<a href="#n2079">додаток 7</a> до цього Статуту);</p>
<p>перевіряти документи, які посвідчують особу, що прибула до військової частини, видавати одноразові перепустки з дозволу чергового частини та осіб, список яких затверджено командиром військової частини;</p>
<p>не дозволяти виносити (вносити) чи вивозити (ввозити) будь-яке майно з території (на територію) військової частини без дозволу чергового частини; перевіряти відповідність вантажу (майна) накладним і правильність оформлення документів на його перевезення;</p>
<p>доповідати черговому частини про осіб, у правильності оформлення документів яких у нього виникли сумніви;</p>
<p>не дозволяти виходити за межі розташування військової частини військовослужбовцям строкової військової служби без документа на право виходу, одягненим не за формою або неохайно, а також командам, які вирушають пішки вночі без сигнальних ліхтарів, вдень - без сигнальних прапорців;</p>
<p>постійно перебувати на контрольно-пропускному пункті; залишаючи контрольно-пропускний пункт у справах служби з дозволу чергового частини, призначати замість себе помічника;</p>
<p>з прибуттям командира військової частини та його заступників зустрічати їх і відрекомендовуватися;</p>
<p>у разі виникнення пожежі організувати пропуск пожежних машин, направити їх до місця пожежі та повідомити про найближчі джерела пожежного водопостачання.</p>
<p>305. Черговий контрольно-пропускного пункту зустрічає генералів, адміралів, офіцерів з іншої військової частини, відрекомендовується їм, негайно доповідає черговому частини.</p>

<h4 id="n1460">Помічник чергового контрольно-пропускного пункту</h4>
<p>306. Помічник чергового контрольно-пропускного пункту призначається із сержантів або військовослужбовців рядового складу. Він підпорядковується черговому контрольно-пропускного пункту.</p>
<p>Помічник чергового постійно перебуває на контрольно-пропускному пункті й несе відповідальність за додержання правил пропуску на територію військової частини осіб та винесення (внесення) чи вивезення (ввезення) будь-якого майна.</p>
<p>307. Помічник чергового контрольно-пропускного пункту зобов’язаний:</p>
<p>пропускати на територію (з території) військової частини військовослужбовців, які проходять військову службу за контрактом, своєї військової частини за документами, що посвідчують особу військовослужбовця; військовослужбовців строкової військової служби - за записками про звільнення (відпускними квитками, посвідченнями про відрядження, приписами), пред’явленими разом із військовим квитком; інших осіб - за перепустками;</p>
<p class="s">Абзац другий статті 307 в редакції Закону <a href="https://zakon.rada.gov.ua/laws/show/205-20#n850">№ 205-IX від 17.10.2019</a></p>
<p>звіряти постійні або одноразові перепустки із зразками на контрольно-пропускному пункті, перевіряти наявність на них печатки, а також відповідність фотографії, стежити, щоб вони не були прострочені, а на одноразовій перепустці при виході була відмітка особи, для відвідання якої вона видавалася;</p>
<p>перевіряти за матеріальною перепусткою (дорожнім листком, накладною) винесення (внесення) чи вивезення (ввезення) будь-якого майна, що саме і в якій кількості (кількість місць) дозволено винести (внести) чи вивезти (ввезти); пропускати тільки ті машини, водії яких мають дорожні листи;</p>
<p>доповідати черговому контрольно-пропускного пункту про осіб із простроченими перепустками і про тих, у правильності оформлення документів яких виник сумнів;</p>
<p>негайно доповідати черговому контрольно-пропускного пункту про прибуття командира військової частини, його заступників, а також генералів, адміралів та офіцерів з іншої військової частини;</p>
<p>виконувати у разі потреби обов’язки чергового контрольно-пропускного пункту.</p>

<h4 id="n1470">Черговий батальйону (підрозділів забезпечення військової частини)</h4>
<p>308. Черговий батальйону (підрозділів забезпечення військової частини) призначається із сержантів і підпорядковується черговому частини та його помічникові.</p>
<p>Черговий батальйону підпорядковується командирові батальйону, а черговий підрозділів забезпечення військової частини - командирові одного з підрозділів, призначеному наказом по військовій частині старшим цих підрозділів.</p>
<p>Черговий батальйону (підрозділів забезпечення військової частини) виконує обов’язки відповідно до обов’язків чергового роти.</p>
<p>З прибуттям до розташування підрозділів забезпечення старшого цих підрозділів, командирів підрозділів забезпечення, їх прямих начальників, чергового частини, а також перевірників подавати команду "Струнко", доповідати і супроводжувати їх у разі відсутності старшого за службовим становищем.</p>
<p>309. У батальйоні, розташованому окремо від інших підрозділів військової частини, черговий батальйону призначається з військовослужбовців офіцерського складу і виконує обов’язки чергового військової частини. Його помічником призначається військовослужбовець сержантського (старшинського) складу.</p>
<p class="s">Стаття 309 в редакції Закону <a href="https://zakon.rada.gov.ua/laws/show/205-20#n852">№ 205-IX від 17.10.2019</a></p>

<h4 id="n1476">Черговий роти</h4>
<p>310. Черговий роти призначається з військовослужбовців сержантського (старшинського) складу та, як виняток, із найпідготовленіших військовослужбовців рядового складу. Він відповідає за додержання порядку в роті й неухильне виконання розпорядку дня, збереження зброї, ящиків із боєприпасами, майна роти, особистих речей військовослужбовців і за правильне несення служби днювальними.</p>
<p class="s">Частина перша статті 310 із змінами, внесеними згідно із Законом <a href="https://zakon.rada.gov.ua/laws/show/205-20#n855">№ 205-IX від 17.10.2019</a></p>
<p>Черговий роти підпорядковується черговому військової частини та його помічникові, а щодо внутрішньої служби в роті - командирові та головному сержантові роти. Черговому роти підпорядковуються днювальні роти.</p>
<p class="s">Частина друга статті 310 із змінами, внесеними згідно із Законом <a href="https://zakon.rada.gov.ua/laws/show/205-20#n857">№ 205-IX від 17.10.2019</a></p>
<p>Черговий роти є начальником для усіх військовослужбовців роти рівного з ним чи нижчого військового звання.</p>
<p>311. Перед розводом новопризначений черговий роти перевіряє склад призначеного добового наряду роти, проводить його огляд, відрекомендовує головному сержанту роти. Після огляду, перевірки знань обов’язків і проведення практичних занять головним сержантом роти він приймає від попереднього чергового відомість про наявність і місце знаходження особового складу роти і веде добовий наряд на розвід.</p>
<p>Після розводу новопризначений черговий разом із попереднім здійснює перевірку і прийняття зброї, ящиків з боєприпасами й печаток на них, майна за описом, наявності та справності засобів пожежогасіння, оповіщення й сигналізації, після чого чергові розписуються в книзі приймання та здавання чергування (<a href="#n2178">додаток 9</a> до цього Статуту).</p>
<p>Зброя приймається поштучно, за номерами й комплектністю. При цьому перевіряється справність замків, охоронної сигналізації, шаф, печаток та іншого обладнання.</p>
<p>Прийнявши чергування, новопризначений черговий разом із попереднім доповідають командирові роти, а у разі його відсутності - його заступникові чи головному сержанту роти про здавання і прийняття чергування. Наприклад: "Пане (пані) капітане, сержант Остапенко чергування по роті здав"; "Пане (пані) капітане, сержант Чумак чергування по роті прийняв".</p>
<p class="s">Частина четверта статті 311 із змінами, внесеними згідно із Законом <a href="https://zakon.rada.gov.ua/laws/show/205-20#n860">№ 205-IX від 17.10.2019</a></p>
<p>Потім новопризначений черговий роти повідомляє про всі зауваження і вказівки, зроблені на розводі черговим частини, а також про несправності чи нестачу, виявлені під час прийняття чергування.</p>
<p class="s">Текст статті 311 із змінами, внесеними згідно із Законом <a href="https://zakon.rada.gov.ua/laws/show/205-20#n859">№ 205-IX від 17.10.2019</a></p>
<p>312. Черговий роти зобов’язаний:</p>
<p>у разі приведення військової частини в бойову готовність (переведення на функціонування в умовах особливого періоду) здійснити підйом особового складу, оповіщення військовослужбовців, які перебувають поза межами розташування роти; до прибуття в роту військовослужбовців офіцерського складу або головного сержанта роти виконувати вказівки чергового військової частини;</p>
<p class="s">Абзац другий частини першої статті 312 в редакції Закону <a href="https://zakon.rada.gov.ua/laws/show/205-20#n863">№ 205-IX від 17.10.2019</a></p>
<p>стежити за чітким виконанням розпорядку дня в роті, у визначений час проводити загальний підйом особового складу;</p>
<p>знати місце перебування роти та порядок її виклику, наявність людей у роті, кількість осіб, що перебувають у наряді, хворих, заарештованих, звільнених із розташування військової частини чи відряджених у складі команд, а також наявність і точне місце знаходження зброї;</p>
<p>постійно знати місце перебування командира роти, негайно доповідати йому про всі надзвичайні події в роті, самовільно відсутніх військовослужбовців строкової військової служби і про вжиті заходи щодо їх розшуку;</p>
<p>відчиняти кімнату для зберігання зброї з дозволу чергового військової частини, командира роти чи головного сержанта роти;</p>
<p>видавати зброю лише за наказом командира роти чи головного сержанта роти, вносячи відповідний запис до книги видачі зброї та боєприпасів (<a href="#n2186">додаток 10</a> до цього Статуту); приймаючи зброю, перевіряти її номери та комплектність; постійно мати при собі й нікому не передавати ключі від кімнати зберігання зброї;</p>
<p>у разі настання будь-яких надзвичайних подій у роті та порушень встановлених статутом правил відносин між військовослужбовцями негайно доповідати про це черговому військової частини або командирові роти, вживати заходів для наведення порядку;</p>
<p class="s">Абзац восьмий частини першої статті 312 із змінами, внесеними згідно із Законом <a href="https://zakon.rada.gov.ua/laws/show/205-20#n865">№ 205-IX від 17.10.2019</a></p>
<p>стежити за наявністю, справним станом засобів пожежогасіння роти й охоронної сигналізації кімнати зберігання зброї, за виконанням вимог пожежної безпеки в роті (курити дозволяти лише у спеціально визначених місцях, сушити обмундирування - тільки в сушарнях, додержуватися правил опалення й користування ліхтарями);</p>
<p>за командою чергового військової частини зачиняти двері казарми на засуви, прибулих пропускати після попереднього встановлення їх особи;</p>
<p>у разі виникнення пожежі викликати пожежну команду, вжити заходів для її гасіння та негайно доповісти черговому військової частини й командирові роти, а також вивести людей і винести зброю та майно з приміщень, яким загрожує небезпека;</p>
<p>своєчасно змінювати днювальних; за наказом головного сержанта роти відправляти підрозділи та інші команди на роботи, а також направляти хворих та тих, хто потребує догляду лікаря, до медичного пункту;</p>
<p>у призначений час шикувати осіб, яких звільняють із розташування військової частини, перевіряти їх наявність і доповідати про це головному сержанту роти, за його наказом представляти їх черговому військової частини;</p>
<p>виходячи з приміщення роти у справах служби, а також на час свого відпочинку передавати виконання своїх обов’язків одному з днювальних вільної зміни;</p>
<p>одержувати від головного сержанта роти після вечірньої повірки відомості про відсутніх, а за наявності самовільно відсутніх - відомості про їх військові звання, прізвища, імена та по батькові і прибувати до чергового військової частини з доповіддю. Наприклад: "Пане (пані) капітане, у першій роті вечірню повірку проведено, всі люди в наявності, за винятком двох осіб, які перебувають у відпустці, трьох осіб - у наряді. Черговий роти сержант Головко";</p>
<p>після ранкового огляду доповідати черговому військової частини про наявність особового складу роти, про надзвичайні події за ніч і подавати список тих, хто своєчасно не повернувся із звільнення, та самовільно відсутніх, а також тимчасово відсутніх з інших причин;</p>
<p>стежити за станом приміщень роти, за підтриманням у них встановленої температури повітря, додержанням порядку освітлення, опалення, провітрювання, наявністю води, а також за прибиранням ділянки території, закріпленої за ротою;</p>
<p>підтримувати порядок під час приймання їжі особовим складом; за вказівкою головного сержанта роти своєчасно подавати черговому їдальні заявки на забезпечення їжею осіб, які перебувають у наряді чи відсутні в інших службових справах;</p>
<p>з прибуттям до роти прямих начальників від командира роти й вище, чергового військової частини, а також інспектуючих осіб чи осіб, які прибули з перевіркою, подавати команду "Струнко", доповідати їм та супроводжувати в розташування роти. Наприклад: "Пане (пані) майоре, за час мого чергування надзвичайних подій не трапилося (чи трапилося те-то). Рота перебуває на стройовому плацу. Черговий роти сержант Шевченко".</p>
<p>Іншим військовослужбовцям офіцерського складу роти черговий не доповідає, а лише відрекомендовується.</p>
<p class="s">Частина друга статті 312 із змінами, внесеними згідно із Законом <a href="https://zakon.rada.gov.ua/laws/show/205-20#n866">№ 205-IX від 17.10.2019</a></p>
<p>Із прибуттям до роти військовослужбовців офіцерського, сержантського (старшинського) складу інших підрозділів, військових частин черговий відрекомендовується їм і супроводжує до командира чи головного сержанта роти.</p>
<p class="s">Частина третя статті 312 в редакції Закону <a href="https://zakon.rada.gov.ua/laws/show/205-20#n867">№ 205-IX від 17.10.2019</a></p>
<p>Якщо командира (начальника), який прибув, зустрічає командир роти і доповідає йому, присутній при цьому черговий роти не доповідає і не відрекомендовується.</p>
<p class="s">Текст статті 312 із змінами, внесеними згідно із Законом <a href="https://zakon.rada.gov.ua/laws/show/205-20#n869">№ 205-IX від 17.10.2019</a></p>

<h4 id="n1507">Днювальний роти</h4>
<p>313. Днювальний роти призначається із рядового складу. Він відповідає за зберігання зброї, шаф (ящиків) із боєприпасами, майна роти та особистих речей, які є під його охороною. Днювальний роти підпорядковується черговому роти.</p>
<p>314. Черговий днювальний роти несе службу всередині казарми біля вхідних дверей, поблизу кімнати зберігання зброї.</p>
<p>Днювальний роти зобов’язаний:</p>
<p>не виходити з приміщення роти без дозволу чергового роти; постійно охороняти кімнату зберігання зброї та не допускати до неї нікого, крім чергового роти; своєчасно подавати команди згідно з розпорядком дня;</p>
<p>не пропускати в приміщення сторонніх осіб, а також не дозволяти виносити з казарми зброю, боєприпаси, майно та речі без дозволу чергового роти;</p>
<p>негайно доповідати черговому роти про всі надзвичайні події в роті, про порушення встановлених цим Статутом правил відносин між військовослужбовцями роти, помічені несправності й про порушення вимог пожежної безпеки, вживати заходів до їх усунення;</p>
<p>піднімати за командою чергового роти особовий склад під час загального підйому, а також уночі у разі тривоги, пожежі, стихійного лиха;</p>
<p>стежити за чистотою та порядком у приміщеннях і вимагати від військовослужбовців їх додержання;</p>
<p>не дозволяти військовослужбовцям у холодну пору, особливо вночі, виходити з приміщення роздягненими;</p>
<p>стежити, щоб військовослужбовці курили, чистили взуття та одяг тільки у визначених для цього приміщеннях чи місцях;</p>
<p>із прибуттям до роти прямих начальників від командира роти та вище та чергового військової частини подавати команду "Струнко"; із прибуттям до роти інших військовослужбовців офіцерського складу, головного сержанта роти або військовослужбовців не своєї роти викликати чергового, наприклад: "Черговий роти, на вихід".</p>
<p class="s">Абзац дев’ятий частини другої статті 314 в редакції Закону <a href="https://zakon.rada.gov.ua/laws/show/205-20#n870">№ 205-IX від 17.10.2019</a></p>
<p>Черговому днювальному заборонено сидіти, знімати спорядження та перебувати у розстебнутому одязі.</p>
<p>Днювальний вільної зміни зобов’язаний підтримувати чистоту й порядок у приміщеннях роти і нікуди не виходити без дозволу чергового роти; подавати йому допомогу в наведенні порядку у разі порушення встановлених статутами правил відносин між військовослужбовцями роти; залишаючись замість чергового роти, виконувати його обов’язки.</p>

<h4 id="n1521">Черговий їдальні</h4>
<p>315. Черговий їдальні призначається із військовослужбовців сержантського (старшинського) складу. Він відповідає за правильність одержання продуктів із складу, повноту закладання їх у казан, своєчасну роздачу їжі за встановленими нормами, а також за санітарно-гігієнічний стан їдальні й додержання в ній порядку. Черговий їдальні підпорядковується черговому військової частини, його помічникові та заступникові командира військової частини з тилу. Черговому підпорядковується добовий наряд, призначений для роботи в їдальні, та кухарі.</p>
<p class="s">Стаття 315 із змінами, внесеними згідно із Законом <a href="https://zakon.rada.gov.ua/laws/show/205-20#n872">№ 205-IX від 17.10.2019</a></p>
<p>316. Новопризначений черговий їдальні у встановлений час прибуває на інструктаж до заступника командира військової частини з тилу, а за його відсутності - до начальника продовольчої служби.</p>
<p>Перед розводом новопризначений черговий їдальні перевіряє склад наряду, заповнює відомість добового наряду їдальні та відправляє його на медичний огляд. Після розводу він приймає за описом документи (<a href="#n2079">додаток 7</a> до цього Статуту), кухонний інвентар і посуд, перевіряє справність технологічного обладнання, розподіляє роботу між особовим складом наряду в їдальні, інструктує його про заходи безпеки.</p>
<p>Про здавання й прийняття чергування попередній і новопризначений чергові їдальні доповідають заступникові командира частини з тилу і черговому частини.</p>
<p>317. Черговий їдальні зобов’язаний:</p>
<p>знати кількість людей, взятих на харчування, та меню-розкладку;</p>
<p>бути присутнім під час одержання інструктором-кухарем (старшим кухарем) продуктів із складу, контролювати їх вагу і якість, у разі потреби викликати чергового лікаря чи фельдшера через чергового частини;</p>
<p>стежити за обробкою продуктів, а також за тим, щоб обробку м’яса та риби, видачу готової їжі здійснювали тільки кухарі;</p>
<p>обов’язково бути присутнім під час закладання продуктів у казан і наглядати за тим, щоб усі передбачені розкладкою продукти були закладені за їх вагою;</p>
<p>бути присутнім під час поділу м’яса й риби на порції, перевіряти їх вагу, а також правильність записів інструктора-кухаря (старшого кухаря) в книзі контролю за якістю приготування їжі;</p>
<p>приймати за описом розміщене в їдальні обладнання, інвентар та посуд;</p>
<p>не допускати до роботи в їдальні робітників, які не пройшли медичного огляду, стежити, щоб під час роботи додержувалися правила гігієни;</p>
<p>розподіляти роботу між військовослужбовцями, призначеними для її виконання в їдальні;</p>
<p>підтримувати чистоту й порядок у їдальні, не допускати перебування в їдальні особового складу в головних уборах, польових утеплених куртках і спеціальному (робочому) одязі;</p>
<p>стежити за своєчасним накриванням і прибиранням столів, миттям посуду, не дозволяти винесення його з їдальні;</p>
<p>не допускати видачі їжі без дозволу лікаря (фельдшера) й чергового частини, стежити за своєчасною і правильною роздачею їжі й додержанням черговості у видачі їжі підрозділам;</p>
<p>вимагати від старшого зміни кухарів зберігання запасів продуктів у чистоті й порядку;</p>
<p>залишати запас їжі за заявками головних сержантів (старшин) рот або чергових рот, не допускаючи її зберігання понад визначений термін;</p>
<p class="s">Абзац чотирнадцятий статті 317 із змінами, внесеними згідно із Законом <a href="https://zakon.rada.gov.ua/laws/show/205-20#n876">№ 205-IX від 17.10.2019</a></p>
<p>організовувати вчасне прибирання відходів після обробки продуктів і стежити за чистотою прилеглої до їдальні території;</p>
<p>не допускати до їдальні сторонніх осіб;</p>
<p>дбати про виконання вимог пожежної безпеки та заходів безпеки під час роботи технологічного обладнання;</p>
<p>про всі виявлені недоліки доповідати черговому частини або його помічникові, а також заступникові командира частини з тилу й начальникові продовольчої служби;</p>
<p>під час відвідання їдальні прямими начальниками від заступників командира військової частини й вище, а також черговим частини та його помічником відрекомендовуватися їм. Наприклад: "Пане (пані) полковнику, черговий їдальні сержант Іванчук";</p>
<p class="s">Абзац дев’ятнадцятий статті 317 із змінами, внесеними згідно із Законом <a href="https://zakon.rada.gov.ua/laws/show/205-20#n877">№ 205-IX від 17.10.2019</a></p>
<p>після закінчення робіт у нічний час супроводжувати добовий наряд, крім чергових кухарів, до підрозділу й доповідати черговому частини.</p>

<h4 id="n1546">Черговий фельдшер (санітарний інструктор) медичного пункту</h4>
<p>318. Черговий фельдшер (санітарний інструктор) медичного пункту відповідає за внутрішній порядок у медичному пункті, а за відсутності лікаря - за подання медичної допомоги. Він підпорядковується черговому частини, його помічникові й начальникові медичного пункту військової частини. Йому підпорядковуються днювальні медичного пункту.</p>
<p>Про здавання та прийняття чергування попередній і новопризначений чергові доповідають начальникові медичного пункту й черговому частини.</p>
<p>319. Черговий фельдшер (санітарний інструктор) медичного пункту зобов’язаний:</p>
<p>постійно перебувати в медичному пункті; виходячи в службових справах, залишати замість себе днювального медичного пункту та повідомляти його, куди й на який час він відлучається;</p>
<p>знати кількість хворих, які лікуються у медичному пункті, характер захворювання, призначене кожному хворому лікування й харчування, виконувати призначення лікаря;</p>
<p>за викликом чергового їдальні прибувати для визначення якості продуктів, що видаються в їдальню;</p>
<p>до початку амбулаторного прийому збирати медичні книжки військовослужбовців, записаних на прийом, міряти хворим температуру;</p>
<p>під час прибуття до медичного пункту військовослужбовців, які раптово захворіли, подавати їм першу медичну допомогу й доповідати начальникові медичного пункту;</p>
<p>за викликом чергового роти, батальйону або частини негайно прибувати до хворого для подання йому допомоги, а у разі потреби у терміновому лікарському втручанні негайно відправляти хворого до медичного пункту й доповідати лікареві або начальнику медичного пункту;</p>
<p>здійснювати медичний огляд військовослужбовців, які прибувають із відпустки, відрядження, призначених у добовий наряд, а також водіїв перед рейсом;</p>
<p>вимагати від днювальних медичного пункту здійснення старанного нагляду й догляду за хворими;</p>
<p>стежити за якістю їжі для хворих та її своєчасною роздачею, прибиранням приміщень медичного пункту, підтриманням належної температури в них та за своєчасним провітрюванням;</p>
<p>заступаючи на чергування, приймати під розписку отруйні та наркотичні лікарські препарати, ключі від шаф, де вони зберігаються;</p>
<p>після прийняття чергування подавати черговому частини відомості про кількість хворих, що перебувають на стаціонарному лікуванні у медичному пункті;</p>
<p>у разі виникнення пожежі негайно доповісти черговому частини, організувати евакуацію хворих і гасіння пожежі;</p>
<p>у разі відвідання медичного пункту прямими начальниками від начальника медичного пункту й вище, а також черговим частини та його помічником відрекомендовуватися їм. Наприклад: "Пане (пані) майоре, черговий фельдшер сержант Кузьменко". Після відрекомендування черговий фельдшер доповідає прибулому про кількість хворих у медичному пункті та про їх самопочуття.</p>
<p class="s">Абзац чотирнадцятий статті 319 із змінами, внесеними згідно із Законом <a href="https://zakon.rada.gov.ua/laws/show/205-20#n878">№ 205-IX від 17.10.2019</a></p>

<h4 id="n1563">Днювальний медичного пункту</h4>
<p>320. Днювальний медичного пункту призначається із санітарів. Він підпорядковується черговому фельдшерові (санітарному інструкторові). Якщо в штаті медичного пункту немає посади санітара, днювальні медичного пункту призначаються з осіб рядового складу, які видужують.</p>
<p>Днювальний медичного пункту зобов’язаний:</p>
<p>за вказівкою чергового фельдшера (санітарного інструктора) й під його наглядом здійснювати санітарну обробку новоприбулих хворих;</p>
<p>приймати особисті речі хворих й готувати їх до дезінфекції;</p>
<p>обслуговувати хворих, роздавати їм їжу й воду;</p>
<p>стежити за додержанням у медичному пункті встановленого внутрішнього порядку.</p>

<h4 id="n1570">Черговий штабу частини</h4>
<p>321. Черговий штабу військової частини призначається із військовослужбовців сержантського (старшинського) складу штабу та служб військової частини. Черговий штабу військової частини підпорядковується черговому військової частини, його помічникові та начальникові штабу військової частини. Він відповідає за охорону службових кімнат та чистоту в приміщенні штабу, збереження майна штабу, сумлінне несення служби посильними і за своєчасне приймання кореспонденції та телефонограм.</p>
<p class="s">Частина перша статті 321 із змінами, внесеними згідно із Законами <a href="https://zakon.rada.gov.ua/laws/show/1420-15">№ 1420-IV від 03.02.2004</a>, <a href="https://zakon.rada.gov.ua/laws/show/205-20#n879">№ 205-IX від 17.10.2019</a></p>
<p>Про здавання й прийняття чергування попередній і новопризначений чергові доповідають начальникові штабу військової частини й черговому частини.</p>
<p>322. Черговий штабу частини зобов’язаний:</p>
<p>приймати в позаслужбовий час кореспонденцію;</p>
<p>приймати й передавати службові телефонограми;</p>
<p>керувати посильними;</p>
<p>весь час перебувати в приміщенні штабу, підтримувати в ньому чистоту й порядок, допускати в приміщення штабу сторонніх осіб у встановленому командиром військової частини порядку;</p>
<p>у разі тривоги негайно оповіщати всіх офіцерів та військовослужбовців військової служби за контрактом у штабі та службах військової частини; в нічний час стежити за додержанням вимог світломаскування;</p>
<p class="s">Абзац шостий статті 322 із змінами, внесеними згідно із Законом <a href="https://zakon.rada.gov.ua/laws/show/1420-15">№ 1420-IV від 03.02.2004</a></p>
<p>приймати під охорону службові кімнати й зберігати ключі від них;</p>
<p>перевіряти наявність майна штабу військової частини, забороняти його винесення без дозволу начальника штабу військової частини;</p>
<p class="s">Статтю 322 доповнено абзацом згідно із Законом <a href="https://zakon.rada.gov.ua/laws/show/1420-15">№ 1420-IV від 03.02.2004</a></p>
<p>стежити за виконанням правил опалення, а після закінчення робочого дня проводити перевірку протипожежного стану приміщень штабу військової частини;</p>
<p>у разі виникнення пожежі викликати пожежну команду, вжити заходів для гасіння вогню та врятування документів і майна штабу, що підлягає евакуації в першу чергу; негайно доповісти про це черговому частини і начальникові штабу військової частини;</p>
<p>з прибуттям до штабу військової частини начальника штабу, інших заступників командира військової частини і старших над ними начальників, а також вищих офіцерів та офіцерів з іншої військової частини відрекомендовуватися їм. Наприклад: "Пане (пані) генерал-майоре, черговий штабу сержант Поліщук".</p>
<p class="s">Абзац одинадцятий статті 322 із змінами, внесеними згідно із Законом <a href="https://zakon.rada.gov.ua/laws/show/1420-15">№ 1420-IV від 03.02.2004</a></p>

<h4 id="n1588">Пожежний наряд</h4>
<p>323. Пожежний наряд призначається від пожежної команди військової частини у складі начальника наряду, водіїв (мотористів) та номерів бойової обслуги пожежних машин чи інших автомобілів (мотопомп), постових пожежних постів, обов’язки яких викладено в табелі бойової пожежної обслуги. Пожежний наряд підпорядковується черговому частини, його помічникові та начальникові пожежної команди.</p>
<p>324. Пожежний наряд зобов’язаний:</p>
<p>стежити за виконанням правил пожежної безпеки в усіх підрозділах і на території військової частини;</p>
<p>нести пожежно-постову службу згідно з табелем постів;</p>
<p>стежити за справністю засобів пожежогасіння на об’єктах;</p>
<p>разом з начальниками сховищ, складів і черговим парку перевіряти перед закриттям об’єктів додержання вимог пожежної безпеки й вимикання електричної мережі, після цього передавати начальникові сховища (складу) пожежний жетон;</p>
<p>доповідати черговому частини в установлений табелем постів час про виконання вимог пожежної безпеки у військовій частині;</p>
<p>у разі виникнення пожежі брати участь у її гасінні.</p>
<p>Пожежний наряд, призначений від нештатної пожежної команди, виконує свої обов’язки у визначений командиром військової частини час.</p>
<p>Пожежний наряд забезпечується необхідними засобами пожежогасіння, а військовослужбовці, які несуть службу в складі бойових обслуг на пожежних автомобілях (мотопомпах), - одягом із спеціальної водонепроникної тканини, поясами і сталевими шоломами.</p>

<h4 id="n1599">Черговий сигналіст-барабанщик</h4>
<p>325. Черговий сигналіст-барабанщик призначається із осіб підготовленого рядового складу і підпорядковується черговому частини та його помічникові. Він повинен перебувати в приміщенні поблизу кімнати чергового частини й подавати сигнали за наказом чергового частини або його помічника.</p>
<p>Для подання сигналів можна використовувати технічні засоби.</p>

<h3 id="n1602">Розділ 8. Підйом за бойовою тривогою і збір</h3>
<p>326. Підйом військової частини за бойовою тривогою здійснюється командувачами, командирами (начальниками), яким Міністром оборони України надано це право. Підйом за бойовою тривогою проводиться з метою підготовки до виконання бойових завдань.</p>
<p>Під час підйому військової частини за бойовою тривогою здійснюються встановлені заходи з наступним виведенням у визначений район усього особового складу військової частини з належним йому озброєнням, боєприпасами, бойовою та іншою технікою, матеріальними засобами.</p>
<p>327. Підйом частини за бойовою тривогою здійснюється згідно з планом, що розробляється командиром військової частини і затверджується старшим командиром.</p>
<p>У плані передбачаються:</p>
<p>порядок і способи одержання розпоряджень (команд, сигналів) від вищого штабу й доведення їх до штабів і підрозділів;</p>
<p>порядок оповіщення та збору військовослужбовців, які проживають поза розташуванням військової частини;</p>
<p>заходи, які проводяться у військовій частині та її підрозділах щодо підвищення рівня бойової готовності, порядок і терміни їх виконання, сили й засоби, які повинні залучатися до їх виконання;</p>
<p>порядок нарощування чергових сил і засобів, посилення охорони;</p>
<p>морально-психологічні заходи;</p>
<p>організація несення комендантської служби під час виходу військової частини в райони зосередження і пункти збору;</p>
<p>заходи бойового, медичного, технічного й тилового забезпечення;</p>
<p>організація управління та зв’язку під час підйому військової частини за бойовою тривогою та пересування до визначеного району.</p>
<p>328. Для відпрацювання дій військ (сил) за бойовою тривогою, виходу військової частини й підрозділів для гасіння пожежі чи ліквідації стихійного лиха та вирішення інших завдань оголошується збір. Збір у всіх випадках скликається без оголошення тривоги.</p>
<p>Збір військової частини (підрозділу) оголошується черговим частини після одержання встановленого сигналу (команди, розпорядження) з вищого штабу, а також командиром військової частини або старшим командиром (начальником). Для збору в частині встановлюється єдиний постійно діючий сигнал.</p>
<p>329. Перевірка встановленого рівня бойової готовності військ (сил) з проведенням усіх заходів без обмежень може здійснюватися тільки Міністром оборони України та від його імені начальником Генерального штабу - Головнокомандувачем Збройних Сил України.</p>
<p class="s">Частина перша статті 329 із змінами, внесеними згідно із Законом <a href="https://zakon.rada.gov.ua/laws/show/1900-17">№ 1900-VI від 16.02.2010</a></p>
<p>Інші посадові особи, зокрема і під час інспектування військ, можуть здійснювати перевірку з обмеженнями, встановленими Міністром оборони України.</p>
<p>330. Після оголошення бойової тривоги, збору, а також під час перевірки бойової готовності командир військової частини (підрозділу) повинен уточнити завдання і порядок дій.</p>
<p>331. Для чергового частини (підрозділу) та інших осіб добового наряду розробляється інструкція до дій у разі оголошення бойової тривоги чи збору; в підрозділах, крім того, розробляється бойовий розрахунок.</p>
<p>Усі військовослужбовці повинні твердо знати й чітко виконувати свої функціональні обов’язки у разі оголошення бойової тривоги чи збору.</p>

<h2 id="n1623">ЧАСТИНА 3<br/>
БОЙОВЕ ЧЕРГУВАННЯ, ОСОБЛИВОСТІ ВНУТРІШНЬОЇ СЛУЖБИ В ПАРКАХ, ПІД ЧАС РОЗТАШУВАННЯ ВІЙСЬК НА ПОЛІГОНАХ ТА ЇХ ПЕРЕВЕЗЕННЯ</h2>

<h3 id="n1624">Розділ 9. Бойове чергування</h3>
<p>332. Бойове чергування - це виконання бойового завдання. Бойове чергування здійснюється черговими силами і засобами, призначеними від військових частин.</p>
<p>До складу чергових сил і засобів входять бойові обслуги, чергові зміни пунктів управління, сил і засобів бойового забезпечення та обслуговування.</p>
<p>У Військово-Морських Силах Збройних Сил України бойове чергування є найвищою формою підтримання бойової готовності сил у мирний час.</p>
<p class="s">Частина третя статті 332 із змінами, внесеними згідно із Законом <a href="https://zakon.rada.gov.ua/laws/show/1420-15">№ 1420-IV від 03.02.2004</a></p>
<p>333. Бойове чергування організовується командиром військової частини, який відповідає за виконання завдань черговими силами і засобами.</p>
<p>Заступники командира військової частини, начальники родів військ і служб відповідають за бойову готовність, забезпечення та підготовку чергових сил і засобів у відповідній частині.</p>
<p>334. Склад чергових сил і засобів, ступені їх бойової готовності, тривалість, порядок несення бойового чергування, підготовки особового складу, озброєння, бойової та іншої техніки до чергування і зміна його встановлюються наказом командира військової частини згідно з вимогами цього Статуту, наказами і директивами Міністра оборони України, начальника Генерального штабу - Головнокомандувача Збройних Сил України, командувачів видів Збройних Сил України.</p>
<p class="s">Стаття 334 із змінами, внесеними згідно із Законами <a href="https://zakon.rada.gov.ua/laws/show/1420-15">№ 1420-IV від 03.02.2004</a>, <a href="https://zakon.rada.gov.ua/laws/show/1414-17">№ 1414-VI від 02.06.2009</a>, <a href="https://zakon.rada.gov.ua/laws/show/1900-17">№ 1900-VI від 16.02.2010</a></p>
<p>335. На бойове чергування забороняється призначати осіб, які не склали Військової присяги, не засвоїли програми відповідної підготовки в установленому обсязі, а також військовослужбовців, щодо яких проводиться розслідування за провини, і хворих.</p>
<p>За невикористані через несення бойового чергування вихідні, святкові та неробочі дні військовослужбовцям, які проходять службу за контрактом, надається відпочинок протягом тижня.</p>
<p class="s">Частина друга статті 335 із змінами, внесеними згідно із Законом <a href="https://zakon.rada.gov.ua/laws/show/205-20#n882">№ 205-IX від 17.10.2019</a></p>
<p>336. Підготовка особового складу до несення бойового чергування проводиться на підставі плану, затвердженого командиром військової частини, в складі підрозділів, бойових обслуг, чергових змін перед кожним заступанням на бойове чергування. Вона проводиться під керівництвом командира військової частини чи під керівництвом осіб за його розпорядженням з урахуванням характеру та обсягу завдань, специфіки військової частини, підрозділу, часу та місця несення бойового чергування в класах підготовки до бойового чергування чи в спеціально підготовлених місцях із використанням навчальної (навчально-бойової) техніки, апаратури, тренажерів, макетів і навчальних посібників.</p>
<p>Озброєння, бойова та інша техніка готуються заздалегідь.</p>
<p>Усі заходи щодо підготовки чергових сил і засобів завершуються перевіркою їх готовності до несення бойового чергування. Результати перевірки вносяться до журналу обліку підготовки до бойового чергування. Наказ про заступання на бойове чергування віддає командир військової частини.</p>
<p>337. Порядок заступання на бойове чергування встановлюється наказами Міністра оборони України.</p>
<p>338. Про заступання на бойове чергування командир чергових сил і засобів (оперативний черговий, начальник зміни, обслуги, черговий командного пункту) доповідає своєму безпосередньому начальникові та черговому пункту управління вищого рівня.</p>
<p>Командири чергових сил і засобів повинні докладно знати обстановку, діяти сміливо й рішуче, брати на себе відповідальність за прийняті рішення, забезпечувати виконання бойового завдання.</p>
<p>339. Під час бойового чергування під керівництвом командирів чергових сил і засобів та старших начальників здійснюються роздільні й комплексні тренування чергової зміни (частина з яких - контрольні).</p>
<p>Крім того, за розкладом, затвердженим начальником штабу військової частини, проводяться заняття з особовим складом чергових сил, вільних від несення бойового чергування.</p>
<p>340. Командирам чергових сил і засобів заборонено віддавати особовому складові накази, що відволікають його від виконання обов’язків несення бойового чергування.</p>
<p>Особовому складові чергової зміни під час несення бойового чергування заборонено:</p>
<p>передавати будь-кому, хоча б тимчасово, без дозволу командира чергових сил і засобів виконання обов’язків несення бойового чергування;</p>
<p>відволікатися, братися за справи, не пов’язані з виконанням обов’язків несення бойового чергування;</p>
<p>самовільно залишати бойовий пост чи інше місце несення бойового чергування;</p>
<p>виконувати роботу, яка призводить до зниження бойової готовності озброєння, бойової та іншої техніки.</p>
<p>Звільнення особового складу з військової частини (підрозділу), від якої виділяються чергові сили і засоби (заняття, спортивні й культурно-масові заходи), проводиться із таким розрахунком, щоб забезпечити посилення чергових сил у визначені терміни.</p>
<p>341. Періодичність перевірки бойового чергування посадовими особами встановлюється наказом Міністра оборони України.</p>
<p>Перевірка несення бойового чергування проводиться командиром військової частини, його прямими начальниками чи особами за їх дорученням, для чого відпрацьовується план перевірки несення бойового чергування.</p>
<p>Після зміни з бойового чергування безпосередній начальник проводить аналіз несення служби особовим складом і сповіщає про його результати командира військової частини.</p>

<h3 id="n1653">Розділ 10. Внутрішня служба в парках</h3>

<h4 id="n1654">Загальні положення</h4>
<p>342. Парком називається територія, обладнана для зберігання, обслуговування, ремонту і підготовки до бойового застосування озброєння, бойової та іншої техніки.</p>
<p>Парки можуть бути постійні та польові.</p>
<p>Постійні парки обладнуються у місцях постійного розташування частини і на полігонах (у таборах). При цьому озброєння, бойова та інша техніка розміщуються у закритих приміщеннях чи під навісами, а також на площадках з надійною огорожею. У парку обладнуються контрольно-технічний пункт із приміщенням для чергового парку, техніка (з безпеки дорожнього руху) - начальника контрольно-технічного пункту, класом безпеки руху, інструктажу наряду, водіїв і старших машин; пункти чищення й миття машин, а також кімнати для відпочинку наряду парку та водіїв чергових тягачів; пункт заправлення; майданчик (пункт) щоденного технічного обслуговування; майданчик перевірки перед рейсом технічного стану техніки техніком (з безпеки дорожнього руху) - начальником контрольно-технічного пункту; майданчик для машин, що запізнилися з рейсу; пункт технічного обслуговування й ремонту; пункт збирання відпрацьованих мастил і спеціальних рідин; інші приміщення (місця) для обслуговування техніки й необхідні побутові приміщення; місця зберігання озброєння, бойової та іншої техніки.</p>
<p>Польові парки створюються у разі тимчасового розташування військової частини (підрозділу) в польових умовах для кожної роти (батальйону).</p>
<p>Облаштування та обладнання парків мають забезпечувати швидкий і зручний вихід машин.</p>
<p>343. Територія парку розмежовується на ділянки, які закріплюються за підрозділами. Межі ділянок позначаються покажчиками. Територія постійного парку обгороджується, озеленюється, освітлюється та оснащується технічними засобами охорони, обладнанням, які забезпечують додержання норм і правил охорони довкілля.</p>
<p>Усі будівлі парку, ворота будівель і ворота парку нумеруються.</p>
<p>За додержання внутрішнього порядку в парку, правильне утримання та зберігання озброєння, бойової та іншої техніки, спеціальних споруд, складів, за підтримання чистоти й виконання протипожежних і природоохоронних заходів відповідає заступник командира частини з озброєння, а там, де його за штатом не передбачено, - особа, призначена наказом командира військової частини.</p>
<p>За утримання техніки, приміщень і ділянок території парку, закріплених за підрозділами, відповідають командири підрозділів.</p>
<p>Технічне обслуговування озброєння і техніки здійснюється після кожного повернення з рейсів, а також після встановленого нормативами пробігу (роботи) та зберігання. Крім того, здійснюється сезонне обслуговування озброєння й техніки. Озброєння, бойова та інша техніка, що пройшли обслуговування, ставляться на стоянку.</p>
<p>Огляд та обслуговування озброєння, бойової та іншої техніки, а також дообладнання і впорядкування парків здійснюються у визначені командиром військової частини дні.</p>
<p>Внутрішній порядок і розпорядок роботи в парку оголошуються наказом по частині.</p>
<p>344. До парку, а також до приміщень усередині парку й спеціальних споруд мають бути збудовані (прокладені) шляхи та точно визначені підходи, які повинні постійно підтримуватися у належному для руху стані.</p>
<p>На всіх шляхах, прокладених у парку, встановлюються дорожні покажчики, обмежувальні знаки швидкості руху машин та інші дорожні знаки.</p>
<p>345. Машини випускаються з парку згідно з нарядом, затвердженим на передодні командиром військової частини, у технічно справному стані, із закріпленими за ними водіями, які мають документ, що посвідчує особу, і посвідчення на право керувати машиною та які пройшли передрейсовий медичний огляд і допущені до рейсу, з оформленими дорожніми листками, підписаними заступником командира частини з озброєння (начальником технічної частини), і з відміткою техніка (з безпеки дорожнього руху) - начальника контрольно-технічного пункту про справний стан машин та відміткою чергового парку про дані спідометра й час випуску з парку.</p>
<p>Випуск машин, не передбачених нарядом, у виняткових випадках дозволяється командиром військової частини.</p>
<p>Контроль за технічним станом машин, які випускаються із парку та повертаються до парку, здійснюється техніком (з безпеки дорожнього руху) - начальником контрольно-технічного пункту.</p>
<p>346. Якщо в рейс виходять дві чи більше машин, призначається начальник колони.</p>
<p>Під час перевезення особового складу, вибухонебезпечних вантажів (як у складі колони, так і одиночними машинами) на кожну машину призначається старший. В інших випадках старші машин призначаються за рішенням командира частини.</p>
<p>Начальник колони (старший машини) призначається з військовослужбовців офіцерського, сержантського (старшинського) складу, які знають правила дорожнього руху. Начальник колони відповідає за виконання поставленого завдання та правильне використання машини (машин), дисципліну особового складу, що перебуває в машині (машинах), за додержання ним вимог безпеки.</p>
<p class="s">Частина третя статті 346 із змінами, внесеними згідно із Законом <a href="https://zakon.rada.gov.ua/laws/show/205-20#n883">№ 205-IX від 17.10.2019</a></p>
<p>Начальникові колони (старшому машини) заборонено керувати машиною або змушувати водія передавати будь-кому управління, віддавати команди, які змушують водія (водіїв) порушувати правила дорожнього руху та перевищувати встановлену швидкість руху.</p>
<p>Щодо мети, порядку, терміну виконання завдання та додержання вимог безпеки руху начальників колон (старших машин) і водіїв інструктують посадові особи, які організовують перевезення, або їх прямі начальники.</p>
<p>Про додержання правил експлуатації машин, правил дорожнього руху й поведінки в рейсі водіїв машин, крім того, інструктують командири підрозділів. Водіям категорично заборонено передавати будь-кому управління машиною.</p>
<p>Підготовка машин до виходу проводиться під керівництвом командирів підрозділів або їх заступників з озброєння (начальників технічної частини, начальників автомобільної служби, техніків батальйонів, старших техніків рот).</p>
<p>347. У визначений для роботи й занять у парку час особовий склад допускається до парку лише в строю під командою старшого.</p>
<p>Військовослужбовці своєї військової частини, за винятком військовослужбовців строкової військової служби, допускаються до парку за посвідченням особи у визначений для роботи час. Військовослужбовці строкової військової служби, які прибувають до парку у службовій потребі поодинці, допускаються в парк за військовими квитками з дозволу заступника командира частини з озброєння, який повідомляє про це чергового парку.</p>
<p>Екіпажі (водії) машин, які прибули до парку для виведення машин, до пускаються до парку після перевірки їх дорожніх листків.</p>
<p>До машин та іншої техніки, що перебувають у парку, допускаються лише ті особи, за якими вони закріплені, з дозволу чергового парку та осіб, допущених до розпечатування сховищ і паркових приміщень.</p>
<p>Особи, які не належать до складу військової частини, допускаються до парку лише з дозволу командира військової частини за разовими перепустками, підписаними заступником командира військової частини з озброєння, в супроводі спеціально призначеного військовослужбовця.</p>
<p>Порядок допуску до машин та іншої техніки у разі тривоги встановлюється командиром військової частини у відповідних інструкціях.</p>
<p>348. Порядок зберігання й видачі ключів від замків запалювання, люків машин, паркових приміщень і воріт парку повинен забезпечувати своєчасний вихід машин з парку, а також виключати випадки самовільного використання їх особовим складом.</p>
<p>Ключі зберігаються:</p>
<p>від замків запалювання і люків машин: один комплект - у чергового парку, другий - у чергового роти (батальйону, підрозділів забезпечення) в запечатаній скриньці разом із дорожніми листками на випадок тривоги;</p>
<p>від паркових приміщень і воріт парку: один комплект - у чергового парку, другий - у чергового частини в запечатаній скриньці.</p>
<p>349. Для підтримання внутрішнього порядку в парку призначаються черговий парку, днювальні та механіки-водії (водії) чергових тягачів.</p>
<p>Днювальні виставляються черговим парку біля входів у парк, а на час виконання робіт - і на території парку.</p>
<p>350. Постійний і польовий парки цілодобово охороняються вартою з виставленням чатових. Якщо парк обладнано технічними засобами охорони, він може охоронятися вартою без виставлення чатових.</p>
<p>Як виняток, за рішенням командира військової частини, погодженим з начальником гарнізону, охорона парку може здійснюватися силами добового наряду по парку шляхом патрулювання.</p>
<p class="s">Статтю 350 доповнено частиною згідно із Законом <a href="https://zakon.rada.gov.ua/laws/show/1420-15">№ 1420-IV від 03.02.2004</a></p>

<h4 id="n1694">Черговий парку</h4>
<p>351. Черговий парку призначається з військовослужбовців офіцерського або сержантського (старшинського) складу. Він відповідає за внутрішній порядок у парку і несення служби нарядом по парку, збереження зданих під охорону наряду сховищ, майна, техніки на відкритих майданчиках. Черговий парку підпорядковується черговому військової частини, а щодо внутрішньої служби в парку - заступникові командира військової частини з озброєння (начальникові технічної частини). Йому підпорядковуються днювальні парку та механіки-водії (водії) чергових тягачів.</p>
<p class="s">Стаття 351 в редакції Закону <a href="https://zakon.rada.gov.ua/laws/show/1420-15">№ 1420-IV від 03.02.2004</a>; із змінами, внесеними згідно із Законом <a href="https://zakon.rada.gov.ua/laws/show/205-20#n884">№ 205-IX від 17.10.2019</a></p>
<p>352. Новопризначений черговий парку в призначений час прибуває до заступника командира частини з озброєння (начальника технічної частини) на інструктаж.</p>
<p>Після розводу новопризначений черговий парку приймає від попереднього чергового документи та майно, разом здійснюють обхід території парку та всіх паркових приміщень, приймаючи й передаючи за описом запечатані приміщення, сховища, а також озброєння, бойову та іншу техніку, обладнання, що знаходиться на відкритих майданчиках і під навісами.</p>
<p>У книгу прийняття та здавання чергування записуються ті недоліки, які не можна усунути під час прийняття чергування.</p>
<p>Про здавання і прийняття чергування попередній та новопризначений чергові доповідають заступникові командира частини з озброєння і черговому частини.</p>
<p>353. Черговий парку зобов’язаний:</p>
<p>перебувати у виділеному для нього приміщенні; виходити в службових справах тільки з дозволу чергового частини, призначати замість себе днювального вільної зміни і повідомляти йому, куди і на який час виходить;</p>
<p>старанно перевіряти в усіх осіб, які прибувають до парку, перепустки й документи, які посвідчують особу, та робити відмітки на одноразових перепустках про час прибуття й вибуття з парку; після зміни здавати перепустки до технічної частини;</p>
<p>допускати до розпечатування паркових приміщень і сховищ осіб, які призначені наказом по частині, роблячи запис про це у відповідних книгах;</p>
<p>особисто давати дозвіл на вихід машин із парку й пересування їх у межах парку;</p>
<p>вести за встановленою формою журнал виходу й повернення машин;</p>
<p>стежити за своєчасним поверненням машин із рейсів до парку, а у разі їх затримки доповідати про це черговому частини;</p>
<p>контролювати вивезення (ввезення) майна з парку (до парку) відповідно до запису в дорожньому листку, а також не допускати на територію парку сторонніх осіб;</p>
<p>стежити за додержанням розпорядку дня в парку та знати, яку роботу виконує особовий склад, не дозволяти виконання робіт, не пов’язаних з обслуговуванням і ремонтом машин та іншої техніки чи обладнання парку;</p>
<p>постійно тримати на контролі наявність, випуск, а також кількість справної і несправної техніки та озброєння;</p>
<p>стежити за чистотою й порядком у приміщеннях і на території парку, а також за додержанням правил охорони довкілля;</p>
<p>стежити в холодну пору року за опаленням приміщень парку й водогрійки та за підтриманням установленої температури в приміщеннях узимку; в неопалюваних приміщеннях парку та в польових парках перевіряти, чи злито воду з систем охолодження двигунів, і наявність табличок "Воду злито", робити про це запис у журналі контролю за зливанням води; у разі різкого зниження температури контролювати, чи знято з машин акумуляторні батареї і чи є таблички "Акумуляторні батареї знято";</p>
<p>стежити за виконанням правил пожежної безпеки, наявністю і станом засобів пожежогасіння, а також пожежної сигналізації та готовністю чергових тягачів на випадок виникнення пожежі (<a href="#n2258">додаток 19</a> до цього Статуту);</p>
<p>вживати заходів щодо своєчасного технічного обслуговування машин і техніки, які повертаються до парку;</p>
<p>здійснювати контроль за тим, щоб машини заправлялися пальним лише на пункті заправлення з додержанням установлених правил;</p>
<p>не дозволяти ставити на стоянку незаправлені машини;</p>
<p>стежити, щоб увечері після закінчення всіх робіт у парку було вимкнено освітлення, крім чергового освітлення та зовнішніх світлових приладів;</p>
<p>перевіряти наявність і справність замків, пломб і печаток на дверях приміщень (огороджених майданчиках), призначених для зберігання отруйних технічних рідин, збереження сховищ, майна, техніки на відкритих майданчиках, які здані йому під охорону;</p>
<p class="s">Абзац вісімнадцятий частини першої статті 353 із змінами, внесеними згідно із Законом <a href="https://zakon.rada.gov.ua/laws/show/1420-15">№ 1420-IV від 03.02.2004</a></p>
<p>з прибуттям до парку прямих начальників, від заступників командира частини й вище, а також чергового частини зустрічати їх і доповідати. Наприклад: "Пане (пані) майоре, за час мого чергування подій не трапилось (чи трапилось те-то). Черговий парку лейтенант Петренко".</p>
<p>Після доповіді черговий супроводжує командира (начальника) по території парку.</p>
<p>Якщо командира (начальника) зустрічає й доповідає йому командир військової частини чи його заступник з озброєння (начальник технічної частини), черговий парку не доповідає, а лише відрекомендовується.</p>
<p>354. Машини з парку черговий парку випускає в порядку, зазначеному в <a href="#n1669">статті 345</a> цього Статуту.</p>
<p>Після повернення машин до парку та їх огляду техніком (з безпеки дорожнього руху) - начальником контрольно-технічного пункту черговий парку проставляє в дорожньому листку і в журналі виходу й повернення машин час повернення, а після повного обслуговування і заправлення - направляє їх на місце стоянки, після чого дозволяє екіпажу (водієві) вибути з парку.</p>
<p>355. У разі виникнення пожежі в парку черговий негайно викликає пожежну команду, доповідає черговому частини і вживає заходів для гасіння вогню, виведення машин і врятування техніки та майна.</p>
<p>356. Після закінчення робіт у парку черговий перевіряє всі приміщення та територію парку щодо додержання порядку, правил пожежної безпеки та охорони довкілля, приймає від командирів підрозділів приміщення, сховища, озброєння і техніку, які зберігаються на відкритих майданчиках і під навісами, дає дозвіл на їх запечатування й додатково опечатує їх своєю печаткою. Після перевірки парку разом з особами пожежного наряду й одержання пожежного жетона від них черговий здає парк під охорону варти.</p>

<h4 id="n1727">Днювальний парку</h4>
<p>357. Днювальний парку призначається з рядового чи сержантського складу. Він відповідає за додержання встановленого порядку в парку і правильний випуск машин із парку та впуск їх до нього, збереження сховищ, техніки на відкритих майданчиках, майна парку, які здані йому під охорону. Днювальний парку підпорядковується черговому парку.</p>
<p class="s">Стаття 357 із змінами, внесеними згідно із Законом <a href="https://zakon.rada.gov.ua/laws/show/1420-15">№ 1420-IV від 03.02.2004</a></p>
<p>358. Днювальний парку зобов’язаний:</p>
<p>впускати на територію парку військовослужбовців, а також випускати з парку і впускати в нього машини та іншу техніку лише з дозволу чергового парку;</p>
<p>стежити за чистотою й порядком у парку;</p>
<p>не дозволяти курити й розпалювати вогонь у приміщеннях і на території парку, за винятком спеціально обладнаних для цього місць;</p>
<p>стежити, щоб машини на місце стоянки ставилися лише з дозволу чергового парку;</p>
<p>у разі пожежі негайно доповідати черговому парку та вживати заходів для її гасіння;</p>
<p>про всі порушення порядку в парку негайно доповідати черговому парку.</p>
<p>359. Черговий днювальний виставляється біля входу до парку, днювальний вільної зміни під час роботи в парку перебуває на території парку і стежить за внутрішнім порядком і додержанням вимог пожежної безпеки. Днювальному заборонено залишати парк без дозволу чергового парку.</p>

<h4 id="n1738">Механік-водій (водій) чергового тягача</h4>
<p>360. Механік-водій (водій) чергового тягача призначається з механіків-водіїв (водіїв) підрозділів. Він відповідає за постійну готовність чергового тягача до негайної евакуації озброєння й техніки. Механік-водій (водій) підпорядковується черговому парку.</p>
<p>361. Механік-водій (водій) чергового тягача зобов’язаний:</p>
<p>постійно перебувати у приміщенні, призначеному для осіб добового наряду парку;</p>
<p>знати правила й порядок використання чергового тягача для евакуації озброєння, техніки та матеріальних засобів з паркових приміщень;</p>
<p>стежити за наявністю і справним станом засобів буксирування та евакуації озброєння і техніки, які знаходяться на черговому тягачі;</p>
<p>підтримувати встановлений температурний режим двигуна чергового тягача, що забезпечує його швидкий і безвідмовний запуск;</p>
<p>у разі виникнення пожежі в парку негайно привести черговий тягач у робочий стан і за вказівкою чергового парку розпочати евакуацію озброєння, техніки та інших матеріальних засобів.</p>

<h3 id="n1746">Розділ 11. Особливості внутрішньої служби під час розташування військ на полігонах (у таборах)</h3>

<h4 id="n1747">Загальні положення</h4>
<p>362. Порядок виходу військ на полігон (у табір) встановлюється планом бойової підготовки або наказом старшого командира (начальника).</p>
<p>363. Внутрішня служба у військовій частині та її підрозділах під час перебування на полігоні (в таборі) організовується згідно з вимогами <a href="#n927">частини 2</a>, а також цього розділу Статуту.</p>
<p>Командир військової частини, встановлюючи розпорядок дня, порядок звільнення рядового і сержантського складу та інші правила внутрішнього порядку, повинен враховувати завдання підрозділів щодо підвищення польової виучки, особливості їх розташування, а також загальні правила, встановлені на полігоні (в таборі) старшим командиром (начальником).</p>
<p>364. Під час проведення на полігоні (в таборі) збору військових частин (підрозділів) різних з’єднань (військових частин) для керівництва внутрішньою службою наказом старшого командира (начальника) призначається начальник табірного збору, а у разі потреби - інші посадові особи.</p>
<p>Начальник табірного збору свої обов’язки виконує відповідно до обов’язків командира полку. Крім того, начальник табірного збору зобов’язаний:</p>
<p>організовувати доведення до всіх частин (підрозділів) табірного збору сигналів щодо приведення їх у вищі ступені бойової готовності, забезпечити у разі потреби їх своєчасне відбуття до пунктів дислокації;</p>
<p>організовувати бойову підготовку особового складу підрозділів і військових частин табірного збору;</p>
<p>підтримувати високу військову дисципліну серед особового складу табірного збору і внутрішній порядок;</p>
<p>здійснювати заходи щодо охорони довкілля й пожежної безпеки.</p>
<p>Начальник табірного збору є прямим начальником особового складу всіх військових частин (підрозділів) табірного збору і користується дисциплінарною владою на один ступінь вище своєї штатної посади.</p>
<p>365. У добовий наряд наказом начальника табірного збору призначається черговий табірного збору, який виконує обов’язки, встановлені для чергового частини.</p>
<p>366. Військова частина та її підрозділи розташовуються на полігоні в приміщеннях або наметних таборах. Якщо кілька військових частин або підрозділів різних з’єднань (військових частин) об’єднуються в один табір, територія й приміщення між ними розподіляються наказом старшого командира (начальника) або начальника табірного збору.</p>
<p>Штаби, медичні пункти, майстерні, склади, служби (об’єкти) тилу розташовують переважно в приміщеннях. Озброєння і військова техніка у польових парках розміщуються у сховищах і під навісами, а у разі їх відсутності закриваються чохлами або брезентом.</p>
<p>Межі полігону (табору), за які особовому складові виходити заборонено, оголошуються в наказі по частині.</p>
<p>Сторонні особи можуть відвідувати полігон (табір) згідно з правилами, встановленими командиром військової частини.</p>
<p>367. Порядок купання особового складу у відкритих водоймах встановлюється командиром військової частини (начальником табірного збору). Військовослужбовці строкової військової служби відправляються на купання строєм під командою старшого.</p>
<p>Для нагляду за порядком під час купання, запобігання нещасним випадкам на воді та подання медичної допомоги призначається черговий купальні, черговий команди плавців і черговий фельдшер (санітарний інструктор).</p>
<p>Під час купання командири підрозділів (старші команд) зобов’язані наглядати за тими, хто купається.</p>
<p>368. Територія полігону (табору) має утримуватися в чистоті, з додержанням вимог пожежної безпеки (<a href="#n2258">додаток 19</a> до цього Статуту) та охорони довкілля. Сміття збирається і щоденно вивозиться у місця, погоджені з органами санітарного нагляду і віддалені від меж розташування військової частини не менше ніж на 3 км, з урахуванням напрямку вітру.</p>
<p>Дороги на території полігону (табору) утримуються у придатному для проїзду стані та обладнуються покажчиками. Для гусеничної техніки встановлюються окремі маршрути руху, погоджені з органами виконавчої влади та місцевого самоврядування. Рух не зазначеними маршрутами заборонено.</p>

<h4 id="n1768">Розташування військової частини табором (у наметах)</h4>
<p>369. У разі розташування військової частини табором (у наметах) розбиття табору проводиться відповідно до вказівок, викладених у <a href="#n2221">додатку 18</a> до цього Статуту.</p>
<p>Для несення внутрішньої служби у військовій частині призначається добовий наряд згідно з цим Статутом. Розвід добового наряду проводиться у визначений командиром військової частини час, попереду передньої лінійки, фронтом до поля, навпроти середини табору.</p>
<p>370. У роті призначаються три зміни днювальних: перша чергова зміна несе службу на передній лінійці біля постового грибка; друга - охороняє приміщення (намети), зброю; третя - відпочиває. Днювальні роти виконують обов’язки згідно із <a href="#n1509">статтею 314</a> цього Статуту. Крім того, днювальні зобов’язані: подавати голосом команди військовослужбовцям, які перебувають у наметах, і днювальним рот, розташованих поруч; стежити, щоб природні потреби військовослужбовці задовольняли у визначеному для цього місці.</p>
<p>371. Для ранкового огляду та вечірньої повірки головні сержанти рот шикують військовослужбовців строкової військової служби на передніх або бокових лінійках. У разі негоди за розпорядженням чергового військової частини повірку дозволяється проводити в наметах.</p>
<p class="s">Стаття 371 в редакції Закону <a href="https://zakon.rada.gov.ua/laws/show/205-20#n886">№ 205-IX від 17.10.2019</a></p>
<p>372. Перевірка проводиться за командою чергового частини (табірного збору) "Розпочати перевірку".</p>
<p>Для перевірки чергові рот виходять на лінію і стають на правому фланзі своїх рот за крок перед днювальним, який несе службу біля свого постового грибка.</p>
<p>Головні сержанти рот шикують підрозділи на передніх або бокових лінійках і проводять вечірню повірку.</p>
<p class="s">Частина третя статті 372 із змінами, внесеними згідно із Законом <a href="https://zakon.rada.gov.ua/laws/show/205-20#n888">№ 205-IX від 17.10.2019</a></p>
<p>У час, визначений розпорядком дня, черговий частини (табірного збору) подає команду "Струнко" й наказує грати "Зорю". Оркестр (сигналіст-барабанщик) грає "Зорю", після чого черговий частини (табірного збору) командує "Вільно. По наметах". Оркестр виконує марш.</p>
<p>У встановлений час подається сигнал "Відбій".</p>
<p>Після вечірньої повірки чергові рот прибувають з доповіддю до чергового частини (табірного збору).</p>
<p>У разі проведення загальної полкової (табірної) вечірньої повірки керуються положеннями <a href="#n1143">статті 209</a> цього Статуту.</p>
<p>373. За сприятливої погоди вдень і в теплі ночі за розпорядженням чергового частини (табірного збору) днювальні піднімають поли наметів. За сухої погоди табірні лінійки, дороги і доріжки між наметами поливаються водою.</p>

<h4 id="n1781">Виклик чергових на лінію</h4>
<p>374. Чергові викликаються на лінію, коли до табору прибуває Президент України, Голова Верховної Ради України, Прем’єр-міністр України, Міністр оборони України, його заступники, всі прямі начальники від командира військової частини і вище, а також особи, призначені для керівництва проведенням інспектування (перевірки).</p>
<p>375. Чергові викликаються на лінію за наказом чергового частини (табірного збору).</p>
<p>Чергові на лінію викликаються через днювальних на лінійці, які передають команду "Чергові, на лінію" або "Черговий першої роти, на лінію".</p>
<p>Після сигналу "Відбій" до сигналу "Підйом" команда для виклику чергових на лінію не подається.</p>
<p>376. Під час виклику чергових на лінію вони стають обличчям до поля:</p>
<p>чергові рот, крім лівофлангових, розміщуються на правих флангах за крок перед черговим днювальним, черговий лівофлангової роти батальйону - на лівому фланзі;</p>
<p>черговий частини (табірного збору) - навпроти прапорової сошки, за три кроки перед нею; його помічник - за крок позаду нього;</p>
<p>черговий сигналіст-барабанщик - за крок позаду помічника чергового частини (табірного збору), на лінії чергових рот.</p>
<p>377. Для зустрічі осіб, зазначених у <a href="#n1782">статті 374</a> цього Статуту, черговий частини (табірного збору) виходить на той фланг військової частини, звідки очікується прибуття; з прибуттям зазначених осіб він доповідає і супроводжує прибулих.</p>
<p>Якщо прибулого командира (начальника) зустрічає і доповідає йому командир військової частини, черговий частини (табірного збору) лише відрекомендовується.</p>

<h3 id="n1792">Розділ 12. Особливості внутрішньої служби під час перевезення військ</h3>

<h4 id="n1793">Загальні положення</h4>
<p>378. Військові частини, підрозділи й команди великої чисельності для перевезення залізничним, морським і річковим транспортом формуються у військові ешелони.</p>
<p>Під час перевезення повітряним транспортом для кожного літального апарата комплектуються військові команди. Кожному військовому ешелону (команді) надається номер.</p>
<p>379. Особовий склад військового ешелону (команди) повинен знати й додержувати встановлених правил поведінки та заходів безпеки під час перевезення військ.</p>
<p>У кожному військовому ешелоні наказом командира військової частини (начальника) призначаються начальник військового ешелону та його заступники з бойового забезпечення, виховної роботи, постачання, начальник зв’язку та лікар (фельдшер) ешелону.</p>
<p>У військовій команді призначається начальник команди.</p>
<p>Старші вагонів (корабельних приміщень) з людьми призначаються командирами підрозділів, які перевозяться в них, або начальником військового ешелону, а днювальні салонів літальних апаратів - начальником військової команди.</p>
<p>Військове звання і прізвище начальника військового ешелону (команди), номер військового ешелону (команди) оголошуються всьому особовому складові.</p>
<p>Начальник військового ешелону (команди) перед відправленням повинен одержати у військовій частині маршрутний листок, військові перевізні документи, відомість наряду варти, табель постів, інструкцію начальника варти, а також бланки чеків-вимог для одержання матеріальних засобів у ході перевезення.</p>
<p>Начальник військової команди перед відправленням повинен одержати у військовій частині документи згідно з вимогами <a href="#n1183">статті 223</a> цього Статуту, а у військового коменданта на шляхах сполучення - інструктаж з правил техніки безпеки і пред’явити йому маршрутний листок на команду.</p>
<p>380. Для несення внутрішньої і вартової служб у військовому ешелоні призначаються:</p>
<p>черговий військового ешелону та його помічник;</p>
<p>чергові рот (відповідних їм підрозділів);</p>
<p>днювальні вагонів (корабельних приміщень, салонів літального апарата) з людьми;</p>
<p>варта;</p>
<p>черговий підрозділ;</p>
<p>черговий сигналіст.</p>
<p>381. Особовому складові військового ешелону (команди) заборонено:</p>
<p>втручатися в роботу посадових осіб органів військових сполучень і транспорту;</p>
<p>затримувати поїзд (корабель, літальний апарат) довше, ніж потрібно для стоянки;</p>
<p>здійснювати посадку та висадку (залишати свої місця на літальному апараті) до подання встановленої команди або сигналу, стрибати у вагони (на палубу корабля) або вистрибувати з них під час руху поїзда (корабля);</p>
<p>зупиняти поїзд стоп-краном, крім випадків виникнення загрози безпеці рухові поїзда або життю людей;</p>
<p>робити на вагонах (кораблях) написи, наклеювати й вивішувати плакати, гасла, прапорці;</p>
<p>повідомляти в листах і телеграмах найменування військової частини і згадувати про перевезення, а також вести про це розмови із сторонніми особами; залишати на місцях вантаження (розвантаження) та у вагонах (корабельних приміщеннях, літальних апаратах) листи, газети, папери тощо;</p>
<p>перебувати на дахах вагонів, платформах, гальмівних майданчиках, у кабінах і кузовах машин, баштах танків, а на електрифікованих ділянках залізниці, крім того, торкатися металевих опор і пристроїв заземлення контактної мережі, наближатися до контактного дроту ближче, ніж на 2 метри;</p>
<p>перебувати у службових приміщеннях, місцях роботи корабельної команди, рятувальних шлюпках; підніматися на мури шлюзів;</p>
<p>сидіти або стояти у дверях вагонів, на борту корабля, спиратися на дверні закладки вагонів;</p>
<p>застосовувати у вагонах (кораблях) не передбачені правилами види освітлення та опалення;</p>
<p>заправляти (дозаправляти) пальним техніку після завантаження;</p>
<p>ходити без потреби залізничними коліями (територією порту, аеропорту), засмічувати територію й розпалювати багаття в межах станцій (портів, аеропортів); самостійно користуватися транспортним майном;</p>
<p>викидати на стоянках і під час руху будь-які речі з вагонів (кораблів).</p>
<p>382. Заборонено перевозити військовим ешелоном сторонніх осіб, а також вантажі, не передбачені для перевезення. Проїзд військовим ешелоном посадових осіб транспорту, а також попутних військових команд дозволяється військовим комендантом на шляхах сполучення. Небезпечні вантажі перевозяться у суворій відповідності з вимогами встановлених на транспорті правил.</p>
<p>383. Військовослужбовець, який відстав від військового ешелону (команди), зобов’язаний прибути до військового коменданта на шляхах сполучення, а за його відсутності - до начальника станції (порту, аеропорту), доповісти (повідомити) про причину відставання, назвати номер військового ешелону (команди) й діяти за вказівкою військового коменданта або начальника станції (порту, аеропорту).</p>

<h4 id="n1826">Начальник військового ешелону (команди)</h4>
<p>384. Начальник військового ешелону (команди) відповідає: за постійну бойову готовність, своєчасне вантаження, перевантаження та розвантаження військового ешелону (команди) і правильність розміщення та кріплення озброєння й техніки;</p>
<p>за дисципліну, порядок і додержання особовим складом військового ешелону (команди) встановлених правил військових перевезень і заходів безпеки; за організацію всебічного забезпечення і додержання протипожежних заходів, збереження озброєння, техніки та інших матеріальних засобів, що перевозяться;</p>
<p>за збереження рухомого складу та його обладнання, за санітарно-гігієнічне обслуговування ешелону.</p>
<p>Начальник військового ешелону (команди) підпорядковується командирові військової частини або особі, яка формувала військовий ешелон (команду), і військовим комендантам на шляхах сполучення. Він є прямим начальником усього особового складу військового ешелону (команди).</p>
<p>385. Начальник військового ешелону (команди) зобов’язаний:</p>
<p>підтримувати постійну бойову готовність військового ешелону (команди) під час перевезення, вантаження, перевантаження та розвантаження;</p>
<p>здійснювати організовано та в установлений термін вантаження, перевантаження та розвантаження військового ешелону (команди), організовувати наведення порядку після завершення вантажно-розвантажувальних робіт;</p>
<p>стежити за прийманням старшими у вагонах (корабельних приміщеннях з людьми) знімного військового обладнання, здаванням його в місцях розвантаження і забезпечувати його збереження у дорозі;</p>
<p>організовувати проведення виховної роботи, брати особисту участь у здійсненні виховних заходів, спрямованих на якісне виконання завдань, підтримання високого морально-психологічного стану особового складу військового ешелону (команди), недопущення порушень військової дисципліни та правопорядку;</p>
<p>забезпечувати додержання особовим складом правил перевезення, заходів безпеки та порядку під час руху і на стоянках поїзда (корабля);</p>
<p>організовувати всебічне забезпечення військового ешелону, несення внутрішньої і вартової служб, вжиття протипожежних заходів у військовому ешелоні;</p>
<p>організовувати контроль за розміщенням техніки, станом її кріплення та надійністю огороджень для чатових і спостерігачів;</p>
<p>забезпечувати готовність військового ешелону (команди) до раптового розвантаження та руху маршем до призначеного району або в обхід зруйнованих транспортних об’єктів для подальшого вантаження;</p>
<p>забезпечувати своєчасне оформлення транспортних документів на військовий ешелон (команду);</p>
<p>установлювати час зміни добового наряду, а також визначати порядок харчування особового складу й затверджувати розкладку продуктів;</p>
<p>організовувати зв’язок в ешелоні та призначати начальників вантажно-розвантажувальних та інших команд;</p>
<p>перед початком вантаження військового ешелону (транспорту) проводити інструктаж особового складу щодо заходів безпеки та протипожежних правил і дій у разі пожежі, перевіряти виконання протипожежних заходів під час встановлення кухонь, печей (опалювально-вентиляційних контейнерів) та іншого пожежонебезпечного обладнання у вагонах (корабельних приміщеннях) з людьми;</p>
<p>доповідати на маршруті військовим комендантам на шляхах сполучення про стан військового ешелону (команди) і пред’являти їм маршрутний лист;</p>
<p>забезпечувати додержання санітарно-гігієнічних правил в ешелоні;</p>
<p>повідомляти військовому комендантові на шляхах сполучення про військовослужбовців, які відстали, а там, де немає військових комендантів, - начальникові станції (порту, аеропорту), де вони відстали;</p>
<p>у разі порушення руху, спричиненого діями противника, а також катастроф, пожеж, снігових заметів, розмивів та в інших випадках подавати допомогу транспортним органам у відновленні порушеного руху;</p>
<p>розміщувати хворих (поранених) у вагоні (купе, каюті) - ізоляторі військового ешелону, а тих, які не можуть їхати далі, - направляти до найближчого військового або цивільного лікувального закладу; у разі смерті когось із складу військового ешелону (команди) відправити тіло померлого разом з речами, документами, листами та грішми до найближчого військового госпіталю чи лікарні; про всі випадки відправлення хворих (померлих) до військового або цивільного лікувального закладу доповідати (телеграфувати) командирові військової частини (начальникові), який формував військовий ешелон, а також рідним і близьким хворого (померлого);</p>
<p>складати разом з працівниками органів військового сполучення і транспорту акти про псування або втрату майна з вагонів, корабельних приміщень; здійснювати оцінку зіпсованого (загубленого) майна згідно з існуючими тарифами та їх оплату за безготівковим розрахунком.</p>
<p>Начальник військового ешелону (команди) має право на безкоштовне користування засобами зв’язку на транспорті (телеграф, телефон, радіо) для проведення переговорів з питань перевезення й матеріального забезпечення військового ешелону (команди).</p>
<p>386. Питання, що стосуються перевезення, начальник військового ешелону (команди) вирішує з військовим комендантом на шляхах сполучення, а там, де його немає, - з начальником станції (порту, аеропорту).</p>
<p>387. Під час руху в одному поїзді (кораблі, літальному апараті) кількох військових ешелонів (команд) начальник одного з військових ешелонів (команд) призначається старшим над іншими військовими ешелонами (командами) наказом командира військової частини або військовим комендантом, про що зазначається у маршрутних листах.</p>
<p>388. У разі відчеплення від військового ешелону вагонів через технічні неполадки начальник військового ешелону вимагає їх заміни. Коли немає можливості замінити вагони, особовий склад тимчасово розташовується в інших вагонах поїзда. У разі відчеплення вагонів з озброєнням і технікою для нагляду за ними залишаються екіпажі (водії, обслуга), а за іншим військовим майном - варта.</p>
<p>Особовий склад відчеплених вагонів і варта забезпечуються сухим пайком. Після перевантаження техніки або майна вживаються заходи щодо приєднання їх до військового ешелону на шляху руху або в пункті розвантаження своєї військової частини.</p>

<h4 id="n1855">Заступник начальника військового ешелону з бойового забезпечення</h4>
<p>389. Заступник начальника військового ешелону з бойового забезпечення відповідає за стан охорони та оборони військового ешелону. Він підпорядковується начальникові військового ешелону і є прямим начальником усього особового складу військового ешелону.</p>
<p>390. Заступник начальника військового ешелону з бойового забезпечення зобов’язаний:</p>
<p>розробляти й доповідати начальникові військового ешелону про заходи щодо охорони та оборони військового ешелону на час перевезення та забезпечувати їх виконання;</p>
<p>передбачати порядок використання сховищ для особового складу, озброєння і техніки в районах очікування, збору й на вантажно-розвантажувальних станціях (місцях);</p>
<p>організовувати радіаційну, хімічну та біологічну розвідку, а у разі потреби - часткову дезактивацію і дегазацію озброєння, техніки, вагонів або корабельних приміщень, де розміщений особовий склад;</p>
<p>стежити за забезпеченням особового складу військового ешелону засобами індивідуального захисту;</p>
<p>організовувати регулювання руху та маскування озброєння, техніки в районах вантаження і розвантаження;</p>
<p>організовувати й контролювати несення вартової служби у військовому ешелоні та бойового чергування засобів протиповітряної оборони;</p>
<p>організовувати патрульну службу, охорону та оборону ешелону на станціях (у місцях) вантаження (розвантаження), у районах очікування;</p>
<p>забезпечувати виконання протипожежних заходів;</p>
<p>передбачати вжиття заходів бойового забезпечення під час проведення маршу.</p>

<h4 id="n1867">Заступник начальника військового ешелону з виховної роботи</h4>
<p>391. Заступник начальника військового ешелону з виховної роботи відповідає за морально-психологічний стан особового складу та військову дисципліну. Він підпорядковується начальникові ешелону і є прямим начальником усього особового складу військового ешелону.</p>
<p>392. Заступник начальника військового ешелону з виховної роботи зобов’язаний:</p>
<p>проводити виховну роботу серед особового складу в дусі високої пильності, збереження в таємниці відомостей про перевезення, недопущення втрат документації, озброєння, бойової та іншої техніки і транспортного майна;</p>
<p>здійснювати заходи морально-психологічного забезпечення особового складу під час перевезення у військовому ешелоні, спрямовані на підтримання високої бойової готовності й військової дисципліни, додержання правил поведінки та вимог безпеки;</p>
<p>організовувати оперативне інформування, національно-патріотичну підготовку особового складу, забезпечення його періодичними виданнями, культурологічним майном;</p>
<p>брати участь у комплектуванні та підготовці добового наряду військового ешелону, враховуючи психологічну сумісність військовослужбовців;</p>
<p>мобілізовувати особовий склад військового ешелону на роботи, пов’язані з відновленням руху на шляхах сполучення у разі його порушення діями противника або внаслідок стихійного лиха;</p>
<p>піклуватися про матеріально-побутове забезпечення особового складу ешелону;</p>
<p>своєчасно доповідати начальникові військового ешелону про морально-психологічний стан особового складу.</p>

<h4 id="n1877">Заступник начальника військового ешелону з постачання</h4>
<p>393. Заступник начальника військового ешелону з постачання відповідає за своєчасне і повне матеріальне забезпечення військового ешелону службами тилу, за організацію водопостачання та харчування в дорозі. Він підпорядковується начальникові військового ешелону і є прямим начальником безпосередньо підпорядкованого йому особового складу.</p>
<p>394. Заступник начальника військового ешелону з постачання зобов’язаний:</p>
<p>одержувати у штабі військової частини всі документи, призначені для отримання й ведення обліку продовольчого та речового майна під час перевезення;</p>
<p>забезпечувати в пункті відправлення одержання та перевезення в ешелоні належного за нормами продовольства, а також поповнення запасів у дорозі; забезпечувати якісне харчування і доведення належної норми пайка до кожного військовослужбовця;</p>
<p>забезпечувати кухні й вагони паливом, водою, інвентарем, посудом і засобами пожежогасіння;</p>
<p>складати разом із лікарем ешелону розкладку продуктів для приготування гарячої їжі в кухнях ешелону і подавати розкладку продуктів на затвердження начальникові ешелону;</p>
<p>забезпечувати сухим пайком особовий склад відчеплених вагонів із технікою і майном;</p>
<p>організовувати правильне використання обладнання вагонів з людьми, а також протипожежний захист ешелону;</p>
<p>стежити за справністю засобів пожежогасіння та опалювальних пристроїв у вагонах (корабельних приміщеннях) з людьми.</p>

<h4 id="n1887">Командир роти</h4>
<p>395. Командир роти підпорядковується своїм прямим начальникам і начальникові військового ешелону (команди).</p>
<p>Крім виконання своїх прямих обов’язків, викладених у <a href="#n725">статтях 111-112</a> цього Статуту, командир роти зобов’язаний:</p>
<p>готувати особовий склад, озброєння, техніку та інше майно роти до перевезення і згідно з планом вантаження розподіляти їх за рухомим складом (корабельними приміщеннями);</p>
<p>проводити інструктаж особового складу щодо правил перевезення та вимог безпеки, оголошувати номер військового ешелону (команди), військове звання і прізвище начальника військового ешелону (команди);</p>
<p>виділяти особовий склад для добового наряду і для вантажно-розвантажувальних або інших робіт за вказівкою начальника ешелону та призначати опалювачів;</p>
<p>особисто керувати вантаженням, перевантаженням і розвантаженням підрозділу, забезпечувати правильне розміщення, кріплення і маскування озброєння, техніки та іншого військового майна, контролювати їх стан у дорозі;</p>
<p>організовувати заняття з особовим складом підрозділу;</p>
<p>стежити за додержанням особовим складом військової дисципліни і встановлених правил перевезення, а також за збереженням обладнання вагонів (корабельних приміщень).</p>

<h4 id="n1896">Старший вагона (корабельного приміщення) з людьми</h4>
<p>396. Старший вагона (корабельного приміщення) з людьми підпорядковується командирові свого підрозділу і черговому військового ешелону. Він є прямим начальником особового складу, розміщеного у вагоні (корабельному приміщенні) з людьми.</p>
<p>Старший вагона (корабельного приміщення) з людьми зобов’язаний:</p>
<p>мати список особового складу, відомості про кількість озброєння та іншого військового майна, розміщеного у вагоні (корабельному приміщенні) з людьми, і перед відправленням перевіряти їх наявність;</p>
<p>перевіряти і приймати перед вантаженням обладнання вагона (корабельного приміщення) з людьми, а після розвантаження - здавати його у повній цілості;</p>
<p>керувати посадкою, розміщенням і висадкою особового складу;</p>
<p>призначати днювальних вагона (корабельного приміщення) з людьми, стежити за несенням ними служби, а також виділяти військовослужбовців для одержання їжі, води, палива і на різні роботи;</p>
<p>стежити за додержанням особовим складом дисципліни, внутрішнього порядку, правил носіння військової форми одягу та заходів безпеки;</p>
<p>не допускати виходу особового складу, виносу зброї, боєприпасів та іншого майна із вагонів (корабельних приміщень) з людьми без дозволу начальника ешелону або до подання команди (сигналу);</p>
<p>не допускати без дозволу проїзду у вагоні (корабельному приміщенні) з людьми сторонніх осіб, а також перевезення вантажів, що не належать військовому ешелонові;</p>
<p>стежити за підтриманням встановленої температури у вагонах (корабельних приміщеннях) з людьми і додержанням вимог пожежної безпеки; у разі виникнення пожежі вживати всіх заходів для її гасіння та подавати сигнал для зупинки поїзда, на кораблі - одночасно з гасінням вогню доповідати про це черговому військового ешелону;</p>
<p>під час підготовки до висадки екіпірувати особовий склад, припинити опалення й загасити вогонь;</p>
<p>доповідати командирові підрозділу та черговому військового ешелону про хворих, військовослужбовців, які відстали, а також про пошкодження або втрату зброї, іншого військового майна, обладнання вагона (корабельного приміщення) з людьми та про інші надзвичайні події.</p>

<h4 id="n1909">Черговий військового ешелону</h4>
<p>397. Черговий військового ешелону призначається з офіцерів і підпорядковується начальникові військового ешелону та командирові військової частини, яку перевозять. Йому підпорядковується добовий наряд і старші вагонів (корабельних приміщень) з людьми.</p>
<p>398. Черговий військового ешелону виконує обов’язки, передбачені у <a href="#n1404">статтях 295-300</a> цього Статуту.</p>
<p>Крім того, він зобов’язаний:</p>
<p>стежити за здаванням командирами підрозділів техніки та іншого військового майна під охорону варти;</p>
<p>перевіряти наявність особового складу, несення служби добовим нарядом, готовність чергового підрозділу; стежити за додержанням особовим складом правил пожежної безпеки;</p>
<p>стежити за порядком і дисципліною у військовому ешелоні, додержанням правил перевезень, збереженням військового й транспортного майна;</p>
<p>оголошувати за вказівками начальника військового ешелону командирам підрозділів, старшим вагонів (корабельних приміщень) з людьми зупинки, на яких особовому складові дозволяється виходити;</p>
<p>забезпечувати в дорозі організоване одержання та роздавання гарячої їжі, води, палива та засобів освітлення;</p>
<p>не допускати до військового ешелону сторонніх осіб, крім працівників транспорту, які обслуговують поїзд (корабель).</p>

<h4 id="n1919">Черговий роти</h4>
<p>399. Черговий роти підпорядковується черговому військового ешелону та його помічникові, а в порядку внутрішньої служби в роті - командирові та головному сержантові роти. Йому підпорядковуються днювальні вагонів (корабельних приміщень) з людьми, в яких перевозиться особовий склад роти.</p>
<p class="s">Стаття 399 із змінами, внесеними згідно із Законом <a href="https://zakon.rada.gov.ua/laws/show/205-20#n889">№ 205-IX від 17.10.2019</a></p>
<p>400. Черговий роти виконує обов’язки, передбачені у <a href="#n1477">статтях 310-312</a> цього Статуту. Крім того, за вказівкою командира роти та з дозволу чергового військового ешелону черговий роти повинен перевіряти на зупинках стан кріплення і маскування озброєння, техніки та іншого військового майна, усувати неполадки та доповідати про це командирові роти й черговому військового ешелону.</p>

<h4 id="n1922">Днювальні вагона (корабельного приміщення) з людьми, салону літального апарата</h4>
<p>401. Днювальні вагона (корабельного приміщення) з людьми, салону літального апарата підпорядковуються черговому роти, старшому вагона, а там, де їх немає, - начальникові військової команди.</p>
<p>402. Днювальний вагона (корабельного приміщення) з людьми, салону літального апарата виконує обов’язки, передбачені у <a href="#n1508">статтях 313-314</a> цього Статуту.</p>
<p>Крім того, він зобов’язаний:</p>
<p>перед посадкою у вагон або висадкою з нього особового складу ставити драбину (висувну драбину) і закріплювати на місце дверну закладку;</p>
<p>перевіряти наявність людей після посадки й доповідати старшому вагона (корабельного приміщення) з людьми або начальникові військової команди;</p>
<p>не дозволяти особовому складові виходити із вагона (корабельного приміщення) з людьми, салону літального апарата до подання встановленої команди або сигналу та одягненому не за формою;</p>
<p>стежити за опаленням і додержанням правил пожежної безпеки, а також за наявністю води в бачках і відрах; перед висадкою припиняти опалення і гасити в печах вогонь;</p>
<p>прибирати у вагоні (корабельному приміщенні) з людьми, в салоні літального апарата;</p>
<p>стежити за збереженням обладнання та інвентарю;</p>
<p>стежити за сигналами та командами начальника військового ешелону (команди) й чергового військового ешелону;</p>
<p>не дозволяти висуватися із вагона, спиратися на дверну закладку, сидіти чи стояти у дверях вагона; стежити, щоб у вагоні відчинялися лише ті двері, які визначив начальник військового ешелону;</p>
<p>не допускати викидання з вагона (корабельного приміщення) з людьми сміття, залишків їжі у не визначених для цього місцях.</p>
<hr/>
<p id="n1935" class="app">Додаток 1<br/>
до Статуту внутрішньої служби<br/>
(<a href="#n247">стаття 67</a>)</p>

<h2 id="n1936">ПОЛОЖЕННЯ<br/>
про порядок складання Військової присяги</h2>
<p>1. Кожен громадянин України, який поступає на військову службу, особисто складає Військову присягу на вірність Українському народові та скріплює її власноручним підписом.</p>
<p>2. Військова присяга покладає на військовослужбовця всю повноту відповідальності за виконання ним військового обов’язку.</p>
<p>3. Військову присягу складають:</p>
<p>військовослужбовці, які прибули до військової частини для проходження військової служби і раніше не складали Військової присяги, - після проходження ними програми підготовки, вивчення основних положень військового законодавства України, військових статутів стосовно їх прав та обов’язків, виконання вправи стрільби із стрілецької зброї, але не пізніше ніж через місяць від дня прибуття до військової частини;</p>
<p>курсанти військових навчальних закладів, військових відділень, кафедр та факультетів цивільних навчальних закладів, які раніше не складали Військової присяги, - в той самий термін;</p>
<p>приписані до військової частини військовозобов’язані, які раніше не складали Військової присяги, - не пізніше ніж протягом п’яти днів після прибуття до військової частини для проходження навчальних зборів.</p>
<p>4. День складання Військової присяги є святковим для військової частини.</p>
<p>5. Час і місце складання Військової присяги встановлюються окремим наказом командира військової частини й оголошуються всьому особовому складові.</p>
<p>6. На складання Військової присяги за рішенням командира військової частини можуть запрошуватися близькі родичі військовослужбовців, які складають Військову присягу, а також інші гості.</p>
<p>7. Для складання Військової присяги військовослужбовці прибувають у парадному одязі. У воєнний час військова форма одягу встановлюється командиром військової частини.</p>
<p class="s">Пункт 7 із змінами, внесеними згідно із Законом <a href="https://zakon.rada.gov.ua/laws/show/205-20#n896">№ 205-IX від 17.10.2019</a></p>
<p>8. У призначений час військова частина під Бойовим Прапором і з оркестром шикується в лінію ротних (взводних) колон. Військовослужбовці, які складають присягу, стоять у перших рядах. Ритуал складання Військової присяги розпочинається виступом командира військової частини про значення Військової присяги для сумлінного, самовідданого служіння Україні. За ним до військовослужбовців, які складають Військову присягу, звертаються представники вищого командування, ветерани Збройних Сил України, близькі родичі, військовослужбовці офіцерського, сержантського (старшинського) та рядового складу військової частини.</p>
<p class="s">Абзац перший пункту 8 із змінами, внесеними згідно із Законом <a href="https://zakon.rada.gov.ua/laws/show/205-20#n898">№ 205-IX від 17.10.2019</a></p>
<p>Після цього командир військової частини дає розпорядження командирам підрозділів приступити до складання військовослужбовцями Військової присяги.</p>
<p class="s">Абзац другий пункту 8 із змінами, внесеними згідно із Законом <a href="https://zakon.rada.gov.ua/laws/show/205-20#n899">№ 205-IX від 17.10.2019</a></p>
<p>Командири підрозділів за алфавітним списком викликають військовослужбовців, які перед строєм проголошують текст Військової присяги, розписуються в цьому списку напроти свого прізвища. Після складання Військової присяги списки з особистими підписами осіб, які склали Військову присягу, командири підрозділів урочисто вручають командирові військової частини.</p>
<p>Командир військової частини поздоровляє військовослужбовців із складанням Військової присяги, а всю військову частину - з поповненням її особового складу. Після цього оркестр виконує Державний Гімн України.</p>
<p>Після виконання Державного Гімну України військова частина проходить урочистим маршем у порядку, визначеному у Стройовому статуті Збройних Сил України.</p>
<p>9. За несприятливих погодних умов складання Військової присяги проводиться у приміщенні.</p>
<p>10. Для військовослужбовців, які не змогли скласти Військову присягу у визначений термін, призначається інший день і час.</p>
<p>11. Загальні списки осіб, які склали Військову присягу, зберігаються у штабі військової частини пронумерованими, прошнурованими та скріпленими сургучевою печаткою в окремій папці. Після закінчення встановленого терміну списки здаються на зберігання до архіву.</p>
<p>У військовому квитку (особистому посвідченні) військовослужбовця начальник штабу військової частини робить відмітку "Військову присягу склав (день, місяць, рік)".</p>
<p>12. За виконання вимог цього Положення, забезпечення збереження загальних списків та облік військовослужбовців, які склали Військову присягу, відповідає командир військової частини.</p>
<hr/>

<p id="n1957" class="app">Додаток 2<br/>
до Статуту внутрішньої служби<br/>
(<a href="#n291">стаття 69</a>)</p>

<h2 id="n1958">ПОЛОЖЕННЯ<br/>
про порядок вручення бойових прапорів військовим частинам Збройних Сил України, їх зберігання та утримання</h2>

<h4 id="n1959">Загальна частина</h4>
<p>1. Бойовий Прапор вручається бригадам, полкам, окремим батальйонам, дивізіонам, авіаескадрильям, військовим навчальним закладам і навчальним військовим частинам (далі - військовим частинам).</p>
<p class="s">Абзац перший пункту 1 із змінами, внесеними згідно із Законом <a href="https://zakon.rada.gov.ua/laws/show/205-20#n902">№ 205-IX від 17.10.2019</a></p>
<p>Військовим частинам тилового, технічного та медичного забезпечення, охорони і обслуговування, навчально-тренувальним, дисциплінарним, інженерно-технічним та іншим подібним військовим частинам Бойовий Прапор не вручається.</p>
<p class="s">Абзац другий пункту 1 із змінами, внесеними згідно із Законом <a href="https://zakon.rada.gov.ua/laws/show/205-20#n903">№ 205-IX від 17.10.2019</a></p>
<p>Рішення про вручення військовій частині Бойового Прапора приймається Президентом України за поданням Міністра оборони України. До подання додається Грамота Президента України про вручення військовій частині Бойового Прапора. Виготовлення Бойового Прапора організовується після підписання Грамоти Президентом України.</p>
<p class="s">Пункт 1 доповнено абзацом третім згідно із Законом <a href="https://zakon.rada.gov.ua/laws/show/205-20#n904">№ 205-IX від 17.10.2019</a></p>
<p>2. В окремих випадках, коли у військовій частині за умовами дислокації, оперативного призначення або з інших причин не може бути забезпечено належне зберігання і тримання Бойового Прапора, рішенням начальника Генерального штабу - Головнокомандувача Збройних Сил України Бойовий Прапор такій військовій частині може не замовлятися і не вручатися.</p>
<p class="s">Пункт 2 із змінами, внесеними згідно із Законом <a href="https://zakon.rada.gov.ua/laws/show/1900-17">№ 1900-VI від 16.02.2010</a></p>

<h4 id="n1964">Порядок вручення Бойового Прапора військовій частині</h4>
<p>3. Бойовий Прапор вручається військовій частині після її сформування від імені Президента України представником Міністерства оборони України, Генерального штабу Збройних Сил України, командування виду Збройних Сил України або оперативного командування Збройних Сил України за дорученням Міністра оборони України.</p>
<p class="s">Абзац перший пункту 3 із змінами, внесеними згідно із Законом <a href="https://zakon.rada.gov.ua/laws/show/205-20#n906">№ 205-IX від 17.10.2019</a></p>
<p>Під час вручення Бойового Прапора військовій частині видається Грамота Президента України.</p>
<p>Вручення Бойового Прапора військовій частині проводиться в урочистій обстановці.</p>
<p>4. Для вручення Бойового Прапора військова частина шикується зі зброєю так, як цього вимагає Стройовий статут Збройних Сил України для стройового огляду.</p>
<p>Під час вручення Бойового Прапора в бойових умовах порядок шикування військової частини встановлюється з урахуванням бойової обстановки.</p>
<p>5. Для винесення Бойового Прапора до місця шикування за розпорядженням начальника, який прибув для вручення Бойового Прапора, командир військової частини призначає прапороносця і двох асистентів з військовослужбовців офіцерського або сержантського (старшинського) складу, переважно нагороджених державними нагородами України, відомчими заохочувальними відзнаками, та відмінників бойової підготовки і прапороносний взвод.</p>
<p class="s">Пункт 5 із змінами, внесеними згідно із Законом <a href="https://zakon.rada.gov.ua/laws/show/205-20#n907">№ 205-IX від 17.10.2019</a></p>
<p>6. У визначений час прапороносець виносить Бойовий Прапор у чохлі та прямує за три кроки позаду начальника, який вручає Бойовий Прапор, до місця шикування військової частини. При цьому прапороносець тримає Бойовий Прапор на лівому плечі у положенні, визначеному Стройовим статутом Збройних Сил України; справа і зліва від прапороносця крокують асистенти.</p>
<p>Після того як особа, що прибула для вручення Бойового Прапора, наблизиться на 40-50 кроків до строю, командир військової частини подає команду: "Полк, на Прапор СТРУНКО, рівняння - ПРАВОРУЧ (ЛІВОРУЧ, на СЕРЕДИНУ)". Якщо полк озброєний карабінами, то командир подає команду: "Полк, на Прапор СТРУНКО. Для зустрічі справа (зліва, з фронту) зброєю - ЧЕСТЬ".</p>
<p>Оркестр виконує "Зустрічний марш".</p>
<p>7. Командир військової частини, подавши команду, прикладає руку до головного убору, підходить до особи, яка прибула для вручення Бойового Прапора, зупиняється перед нею за два-три кроки і доповідає: "Пане (пані) генерал-майоре. Перша механізована бригада з нагоди вручення Бойового Прапора вишикуваний. Командир бригади полковник Марі".</p>
<p>У момент зупинки командира полку для доповіді особі, яка прибула вручати Бойовий Прапор, оркестр припиняє грати. Прапороносець ставить Бойовий Прапор до правої ноги вертикально, притримуючи його біля ноги опущеною правою рукою згідно з вимогами Стройового статуту Збройних Сил України.</p>
<p class="s">Пункт 7 із змінами, внесеними згідно із Законом <a href="https://zakon.rada.gov.ua/laws/show/205-20#n908">№ 205-IX від 17.10.2019</a></p>
<p>8. Особа, яка прибула для вручення Бойового Прапора, прийнявши доповідь, стає перед серединою строю, вітається з особовим складом військової частини і підходить до прапороносця. Прапороносець з підходом особи, яка вручає Бойовий Прапор, нахиляє і тримає його горизонтально обома руками. Особа, яка вручає Бойовий Прапор, знімає чохол і розгортає Бойовий Прапор. Потім прапороносець, поставивши Бойовий Прапор вертикально, підтримуючи його правою рукою, стає обличчям до строю.</p>
<p>Особа, яка вручає Бойовий Прапор, зачитує Грамоту Президента України, після чого вручає Бойовий Прапор і Грамоту командирові військової частини. Оркестр виконує Державний Гімн України.</p>
<p>9. Командир військової частини, прийнявши Бойовий Прапор і Грамоту Президента України, після закінчення виконання оркестром Державного Гімну України передає Бойовий Прапор прапороносцеві та подає команду: "Прапороносець, за мною кроком - Руш". Прапороносець за командою "кроком" бере Бойовий Прапор на ліве плече.</p>
<p>Командир військової частини і через три кроки за ним прапороносець з Бойовим Прапором та асистенти прямують до лівого флангу строю, після чого проходять уздовж фронту (за 10-15 кроків від строю) до правого флангу строю. Вийшовши на правий фланг, командир військової частини наказує прапороносцеві з асистентами стати на місце, визначене ним у строю. Оркестр з початком руху і до зупинки прапороносця у строю виконує "Зустрічний марш". Особовий склад військової частини вітає Бойовий Прапор тривалим "Слава".</p>
<p>Після того як прапороносець стане на місце, командир військової частини подає оркестру знак для припинення гри, виходить на середину строю і зупиняється поруч з особою, яка вручала Бойовий Прапор, а потім за її вказівкою подає команду "Вільно", а якщо полк тримав карабіни у положенні "зброєю - ЧЕСТЬ", попередньо подає команду: "Полк, до но-ГИ".</p>
<p>10. Особа, яка вручила Бойовий Прапор, вітає особовий склад військової частини з одержанням Бойового Прапора словами "Слава Україні". Особовий склад військової частини на привітання відповідає: "Героям слава". Після цього командир військової частини виступає зі словом у відповідь.</p>
<p class="s">Пункт 10 в редакції Закону <a href="https://zakon.rada.gov.ua/laws/show/2587-19#n8">№ 2587-VIII від 04.10.2018</a></p>
<p>11. На завершення вручення Бойового Прапора підрозділи військової частини проходять урочистим маршем перед особою, яка вручила Бойовий Прапор, знову шикуються. Бойовий Прапор відноситься до місця його зберігання.</p>
<p>12. Після вручення Бойового Прапора по військовій частині видається наказ, згідно з яким встановлюється місце для зберігання Бойового Прапора і призначаються прапороносець, асистенти та прапороносний взвод.</p>
<p>13. Місце Бойового Прапора в строю, порядок його винесення і віднесення встановлюються Стройовим статутом Збройних Сил України, а порядок охорони - <a href="https://zakon.rada.gov.ua/laws/show/550-14">Статутом гарнізонної та вартової служб Збройних Сил України</a>.</p>

<h4 id="n1986">Порядок зберігання та тримання Бойового Прапора</h4>
<p>14. Бойовий Прапор військової частини повинен знаходитися:</p>
<p>у разі розміщення військової частини в казармах та розташування її у населених пунктах - у приміщенні штабу військової частини;</p>
<p>у військових частинах, які здійснюють бойове чергування, - на командному пункті військової частини;</p>
<p>у разі розташування військової частини табором (у наметах) - на лінії першого ряду наметів у центрі розташування військової частини, під спеціальним навісом;</p>
<p>на навчаннях - на місці, визначеному командиром військової частини.</p>
<p>15.</p>
<p class="s">Абзац перший пункту 15 виключено на підставі Закону <a href="https://zakon.rada.gov.ua/laws/show/205-20#n909">№ 205-IX від 17.10.2019</a></p>
<p>Дозволяється спільне зберігання бойових прапорів кількох військових частин з’єднання, дислокованих в одному військовому містечку.</p>
<p>16. Бойовий Прапор завжди перебуває під охороною, а під час винесення його до військової частини - під охороною прапороносного взводу.</p>
<p class="s">Пункт 16 із змінами, внесеними згідно із Законом <a href="https://zakon.rada.gov.ua/laws/show/205-20#n910">№ 205-IX від 17.10.2019</a></p>
<p>17. Бойовий Прапор на посту зберігається у згорнутому вигляді й у чохлі, опечатаному гербовою сургучевою печаткою військової частини; він має бути встановлений вертикально у підпору прапора.</p>
<p>У разі розміщення військової частини у казармах дозволяється зберігати Бойовий Прапор у розгорнутому вигляді в запечатаній заскленій шафі.</p>
<p>На посту поряд з Бойовим Прапором може перебувати під охороною скринька для грошей.</p>
<p>18. У разі перевезення військової частини транспортом для Бойового Прапора виділяється окремий автомобіль, вагон, купе, каюта, літак (салон). Разом із Бойовим Прапором переїжджають прапороносець, асистенти і варта, а також можуть перевозитися скринька для грошей та сейф із секретними документами.</p>
<p>19. За правильне зберігання Бойового Прапора безпосередньо відповідає начальник штабу військової частини, який зобов’язаний:</p>
<p>систематично перевіряти особисто або через свого заступника (помічника) несення служби чатовими на посту біля Бойового Прапора;</p>
<p>проводити не рідше ніж один раз на місяць огляд Бойового Прапора;</p>
<p>вести журнал огляду Бойового Прапора, зазначаючи в ньому час огляду, недоліки, виявлені під час огляду, і заходи, вжиті для їх усунення, про що доповідає командирові військової частини.</p>
<p>20. Огляд Бойового Прапора проводиться начальником штабу в присутності прапороносця, асистентів і начальника варти. Начальник штабу наказує розгорнути Бойовий Прапор для огляду і перевіряє кількість і стан державних нагород, стан полотнища, справність чохла, древка, наконечника. Окремо перевіряється стан тасьми з китицями, орденських стрічок, кількість і стан орденів.</p>
<p class="s">Абзац перший пункту 20 із змінами, внесеними згідно із Законом <a href="https://zakon.rada.gov.ua/laws/show/205-20#n911">№ 205-IX від 17.10.2019</a></p>
<p>Після закінчення огляду начальник штабу наказує згорнути Бойовий Прапор. Прапороносець опускає Бойовий Прапор горизонтально, стежачи за тим, щоб його полотнище не торкалося землі (підлоги), асистент бере полотнище за ріжки і рівномірно натягує його. Прапороносець та інший асистент, повільно обертаючи древко, згортають полотнище лицьовим боком усередину, стежачи при цьому, щоб не було складок.</p>
<p>На згорнуте полотнище Бойового Прапора асистенти надівають чохол, начальник штабу запечатує його гербовою сургучевою печаткою і після цього здає Бойовий Прапор під охорону варти.</p>
<p>21. Під час винесення Бойового Прапора до військової частини і здавання його під охорону варти розгортання і згортання полотнища проводиться прапороносцем та асистентами під безпосереднім наглядом начальника штабу або його помічника (заступника), як це визначено в <a href="#n2003">пункті 20</a> цього Положення.</p>
<p>22. Просушування полотнища Бойового Прапора проводиться поза приміщенням у затінку або у приміщенні. Під час просушування Бойовий Прапор охороняється прапороносцем та асистентами.</p>

<h4 id="n2008">Здавання, заміна і ремонт Бойового Прапора</h4>
<p>23. У разі розформування військової частини Бойовий Прапор і Грамота Президента України відправляються з короткою історичною довідкою таємним порядком, фельдзв’язком через штаби видів Збройних Сил України, військових округів, оперативних командувань на зберігання до Національного військово-історичного музею України, а Бойовий Прапор військової частини, яка брала участь у Другій світовій війні, передається на зберігання до Меморіального комплексу "Національний музей історії Великої Вітчизняної війни 1941-1945 років".</p>
<p class="s">Абзац перший пункту 23 із змінами, внесеними згідно із Законом <a href="https://zakon.rada.gov.ua/laws/show/517-19#n6">№ 517-VIII від 16.06.2015</a></p>
<p>Копії супровідних документів подаються до Генерального штабу Збройних Сил України.</p>
<p class="s">Абзац другий пункту 23 із змінами, внесеними згідно із Законом <a href="https://zakon.rada.gov.ua/laws/show/205-20#n913">№ 205-IX від 17.10.2019</a></p>
<p>Бойові прапори розформованих частин із державними нагородами, грамотами Президента України та історичними довідками за погодженням із Міністерством оборони України в разі забезпечення їх зберігання та тримання можуть бути передані також на зберігання до музею (кімнати) Бойової Слави військових частин або місцевих музеїв для відкритої експозиції.</p>
<p class="s">Пункт 23 доповнено абзацом третім згідно із Законом <a href="https://zakon.rada.gov.ua/laws/show/205-20#n914">№ 205-IX від 17.10.2019</a></p>
<p>24. Бойові прапори, які зазнали значних пошкоджень або від часу постаріли і ремонт та реставрацію яких провести неможливо, підлягають заміні.</p>
<p>Для прийняття рішення про заміну Бойового Прапора або проведення його ремонту Бойовий Прапор оглядається спеціально призначеною комісією штабу вищого рівня за участю начальника штабу військової частини. В акті огляду зазначаються всі дефекти, які є на Бойовому Прапорові, причини їх виникнення, а також висновок комісії про заміну Бойового Прапора або проведення його ремонту. Акт огляду Бойового Прапора затверджується першим заступником начальника Генерального штабу Збройних Сил України, якому надається право приймати рішення про проведення ремонту або заміну Бойового Прапора.</p>
<p class="s">Абзац другий пункту 24 із змінами, внесеними згідно із Законом <a href="https://zakon.rada.gov.ua/laws/show/205-20#n917">№ 205-IX від 17.10.2019</a></p>
<p>Порядок заміни Бойового Прапора визначається Генеральним штабом Збройних Сил України.</p>
<p class="s">Абзац третій пункту 24 в редакції Закону <a href="https://zakon.rada.gov.ua/laws/show/205-20#n918">№ 205-IX від 17.10.2019</a></p>
<p class="s">Абзац четвертий пункту 24 виключено на підставі Закону <a href="https://zakon.rada.gov.ua/laws/show/205-20#n920">№ 205-IX від 17.10.2019</a></p>
<p>25. Старий Бойовий Прапор після вручення нового Бойового Прапора разом з короткою історичною довідкою передається на зберігання згідно з порядком, установленим <a href="#n2009">пунктом 23</a> цього Положення.</p>
<p class="s">Пункт 25 в редакції Закону <a href="https://zakon.rada.gov.ua/laws/show/517-19#n7">№ 517-VIII від 16.06.2015</a></p>
<p>26. Проводити ремонт полотнища Бойового Прапора силами і засобами військової частини забороняється. Дозволяється лише в разі нагальної потреби ремонтувати древко, верхівку та підток.</p>
<p>Якщо виникає потреба в ремонті полотнища Бойового Прапора, тасьми з китицями, орденських стрічок, командир військової частини порушує в порядку підпорядкованості клопотання з цього приводу. Після одержання дозволу на ремонт полотнище Бойового Прапора, тасьма з китицями, орденські стрічки в установленому порядку передаються до Тилу Збройних Сил України.</p>
<p>Здавання полотнища Бойового Прапора, тасьми з китицями та орденських стрічок на ремонт оформлюється актом.</p>
<p class="s">Пункт 26 в редакції Закону <a href="https://zakon.rada.gov.ua/laws/show/205-20#n921">№ 205-IX від 17.10.2019</a></p>

<h4 id="n2020">Порядок передачі бойових прапорів і почесних назв під час переформування військових частин</h4>
<p>27. Бойовий Прапор зберігається за військовою частиною на весь час її існування незалежно від зміни назви і номера частини.</p>
<p>У разі реорганізації військової частини відомості про зміну назви або номера частини заносяться до Грамоти Президента України командиром військової частини і засвідчуються гербовою печаткою.</p>
<p>28. Для збереження традицій військових частин і пам’яті про їх заслуги бойові прапори та почесні найменування і державні нагороди частин можуть передаватися іншим військовим частинам. При цьому передавання Бойового Прапора і почесних найменувань і державних нагород здійснюється лише за наявності прямої спадкоємності у разі переформування однієї або кількох частин у нову частину (частини).</p>
<p>Під час переформування однієї військової частини в іншу Бойовий Прапор, Грамота Президента України до нього і почесне найменування і державні нагороди частини повністю зберігаються за новою військовою частиною.</p>
<p>Під час переформування двох і більше військових частин в одну за новою частиною зберігаються Бойовий Прапор, Грамота Президента України до нього, а також почесне найменування і державні нагороди однієї з переформованих частин. Бойові прапори і грамоти Президента України до них інших частин здаються у встановленому порядку.</p>
<p class="s">Пункт 28 із змінами, внесеними згідно із Законом <a href="https://zakon.rada.gov.ua/laws/show/205-20#n925">№ 205-IX від 17.10.2019</a></p>
<p>29. Питання про передавання новій військовій частині Бойового Прапора та почесного найменування і державних нагород розглядається Генеральним штабом Збройних Сил України одночасно з питанням про переформування військової частини.</p>
<p class="s">Пункт 29 із змінами, внесеними згідно із Законом <a href="https://zakon.rada.gov.ua/laws/show/205-20#n925">№ 205-IX від 17.10.2019</a></p>
<p class="s">Пункт 30 виключено на підставі Закону <a href="https://zakon.rada.gov.ua/laws/show/205-20#n926">№ 205-IX від 17.10.2019</a></p>
<section>
<p class="s">Додаток 3 виключено на підставі Закону <a href="https://zakon.rada.gov.ua/laws/show/680-20#n11">№ 680-IX від 04.06.2020</a></p>
</section>
<hr/>

<p id="n2034" class="app">Додаток 4<br/>
до Статуту внутрішньої служби<br/>
(<a href="#n247">стаття 67</a>)</p>

<h2 id="n2035">ПОРЯДОК<br/>
розподілу поповнення, яке прибуло до військової частини</h2>

<p>1. Поповнення, яке прибуло до військової частини з територіальних центрів комплектування та соціальної підтримки і військових частин з підготовки молодших спеціалістів, розподіляється за підрозділами після вивчення ділових якостей кожного військовослужбовця (з урахуванням стану здоров’я, характеристики і висновку про придатність до спеціальності).</p>
<p class="s">Пункт 1 із змінами, внесеними згідно із Законом <a href="https://zakon.rada.gov.ua/laws/show/1357-20#n115">№ 1357-IX від 30.03.2021</a></p>
<p>2. У призначений час військова частина з оркестром шикується у пішому строю.</p>
<p>Новоприбуле поповнення разом із головними сержантами підрозділів шикується за 20-40 метрів перед строєм військової частини в дві шеренги фронтом до строю.</p>
<p class="s">Абзац другий пункту 2 із змінами, внесеними згідно із Законом <a href="https://zakon.rada.gov.ua/laws/show/205-20#n928">№ 205-IX від 17.10.2019</a></p>
<p>Шикування і зустріч командира військової частини проводяться у порядку, передбаченому Стройовим статутом Збройних Сил України.</p>
<p>3. Після відповіді на вітання командир військової частини стисло розповідає про бойовий шлях частини, її героїв і нагороди, про успіхи в бойовій підготовці підрозділів і той почесний та відповідальний обов’язок, який покладається на військовослужбовців. Потім слово надається одному-двом військовослужбовцям, термін служби яких закінчився, й одному-двом новоприбулим військовослужбовцям.</p>
<p>4. Начальник штабу військової частини оголошує наказ про зарахування новоприбулого поповнення до складу підрозділів.</p>
<p>Командир військової частини вітає особовий склад із новим поповненням, і оркестр виконує Державний Гімн України.</p>
<p>5. За командою командира військової частини: "Поповненню стати до строю своїх підрозділів" головні сержанти підрозділів з поповненням стають до строю.</p>
<p class="s">Пункт 5 із змінами, внесеними згідно із Законом <a href="https://zakon.rada.gov.ua/laws/show/205-20#n929">№ 205-IX від 17.10.2019</a></p>
<p>6. Розподіл поповнення завершується проходженням військової частини урочистим маршем.</p>
<p class="rvps14 c1"><a id="n2360"></a></p>
<hr/>
<p id="n2045" class="app">Додаток 5<br/>
до Статуту внутрішньої служби<br/>
(<a href="#n247">стаття 67</a>)</p>
<h2 id="n2046">ПОРЯДОК<br/>
вручення особовому складові озброєння, бойової та іншої техніки</h2>
<p>1. Врученню особовому складові озброєння, бойової та іншої техніки передують заняття з вивчення зразків озброєння і техніки, їх бойових (технічних) можливостей та значення в сучасному бою.</p>
<p>Командири підрозділів перевіряють справність озброєння, бойової та іншої техніки, що підлягають врученню, і про готовність до вручення доповідають у порядку підпорядкованості.</p>
<p>Командир військової частини видає наказ про закріплення озброєння, бойової та іншої техніки за членами екіпажів (обслуг), водіями (механіками-водіями) та іншими особами і встановлює час та порядок урочистого вручення озброєння, бойової та іншої техніки особовому складові. Номер наказу й прізвища осіб, за якими закріплюються озброєння, бойова та інша техніка, заносяться до формулярів (паспортів). Назва стрілецької зброї, її серія, номер і дата вручення заносяться у документи, які посвідчують особу, а також у відомості закріплення зброї за особовим складом.</p>
<p>2. У призначений час військова частина шикується у пішому строю зі зброєю під Бойовим Прапором та з оркестром.</p>
<p>Стрілецька зброя, що підлягає врученню, виноситься до місця шикування й розкладається на столах за 10 м перед строєм. Інше озброєння і техніка вручаються на місцях їх зберігання.</p>
<p>3. Командир військової частини нагадує військовослужбовцям вимоги Військової присяги та статутів Збройних Сил України щодо майстерного володіння дорученим озброєнням, бойовою та іншою технікою, утримання техніки у постійній готовності до застосування для захисту Українського народу.</p>
<p class="s">Абзац перший пункту 3 із змінами, внесеними згідно із Законом <a href="https://zakon.rada.gov.ua/laws/show/205-20#n930">№ 205-IX від 17.10.2019</a></p>
<p>Оголошується наказ про закріплення озброєння і техніки.</p>
<p>Після оголошення наказу командир військової частини подає команду "Вільно" й віддає розпорядження командирам підрозділів вручити стрілецьку зброю.</p>
<p>Командири рот та інших підрозділів викликають із строю військовослужбовців і вручають їм стрілецьку зброю під особистий підпис у відомості закріплення зброї.</p>
<p>4. Після вручення стрілецької зброї командири підрозділів за командою командира військової частини розводять особовий склад до місць зберігання озброєння, бойової та іншої техніки.</p>
<p>Особовий склад для прийняття озброєння, бойової та іншої техніки шикується поекіпажно (по обслугах) і за командою командира підрозділу перевіряє їх стан і комплектність.</p>
<p>Під час прийняття озброєння і техніки, що перебуває на тривалому зберіганні, зокрема з герметизацією корпусів (об’єктів), допускається їх часткова розконсервація і розгерметизація.</p>
<p>Командири підрозділів вислуховують доповіді командирів екіпажів (обслуг), водіїв (механіків-водіїв) або інших осіб, за якими закріплюються озброєння, бойова та інша техніка, і вручають їм формуляри (паспорти). Військовослужбовці ставлять підписи у формулярах (паспортах) машин і з цього часу відповідають за закріплене озброєння, бойову та іншу техніку.</p>
<p>Після закріплення техніки можуть бути практично показані її бойові (технічні) можливості з демонстрацією майстерного володіння нею.</p>
<p>Роботи з консервації та відновлення герметизації озброєння, бойової та іншої техніки після їх вручення повинні бути виконані не пізніше ніж протягом двох днів.</p>
<p>5. Після вручення озброєння, бойової та іншої техніки командири підрозділів шикують особовий склад у визначеному командиром військової частини місці.</p>
<p>Командир військової частини вітає особовий склад із врученням озброєння, бойової та іншої техніки.</p>
<p>6. Вручення озброєння, бойової та іншої техніки закінчується проходженням військової частини урочистим маршем.</p>
<hr/>
<p id="n2065" class="app">Додаток 6<br/>
до Статуту внутрішньої служби<br/>
(<a href="#n170">статті 48</a> і <a href="#n241">65</a>)</p>
<h2 id="n2066">ПОРЯДОК<br/>
проведення опитування військовослужбовців</h2>
<p>1. Місце, час, порядок шикування й проведення опитування, форма одягу військовослужбовців встановлюються командиром військової частини (підрозділу) або особою, призначеною для керівництва проведенням інспектування (перевірки), за один-два дні до початку опитування.</p>
<p>Особи, що проводять опитування, повинні попередньо ознайомитися із записами у книзі пропозицій, заяв і скарг військової частини та прийнятими за ними рішеннями.</p>
<p>2. Зустріч начальника, який проводить опитування, здійснюється відповідно до вимог Стройового статуту Збройних Сил України.</p>
<p>3. Опитування кожної категорії військовослужбовців (рядовий склад, сержантський і старшинський склад, офіцерський склад) проводиться окремо. Опитування офіцерів проводиться за посадами - окремо командирів взводів, рот, батальйонів та осіб, прирівняних до них. Заступники командирів (від роти і вище) опитуються окремо від своїх командирів, а офіцери управління військової частини - окремо від військовослужбовців офіцерського складу підрозділів.</p>
<p class="s">Абзац перший пункту 3 із змінами, внесеними згідно із Законом <a href="https://zakon.rada.gov.ua/laws/show/205-20#n932">№ 205-IX від 17.10.2019</a></p>
<p>Опитування рядового складу проводиться поротно.</p>
<p>4. Військовослужбовці офіцерського, сержантського (старшинського) складу за командою командира військової частини виходять на визначені для них дистанції перед строєм своїх підрозділів і за наступною командою змикаються до середини строю військової частини.</p>
<p class="s">Абзац перший пункту 4 із змінами, внесеними згідно із Законом <a href="https://zakon.rada.gov.ua/laws/show/205-20#n935">№ 205-IX від 17.10.2019</a></p>
<p>Опитування може проводитися також у приміщенні.</p>
<p>5. Під час опитування командир військової частини (підрозділу) або той, хто проводить опитування, запитує окремо кожну категорію військовослужбовців, чи є в когось з них заяви або скарги.</p>
<p>Військовослужбовець, який має заяву або скаргу, з наближенням того, хто запитує, називає свою посаду, військове звання і прізвище, виходить із строю й усно викладає заяву (скаргу) або подає її письмово.</p>
<p>6. Усі заяви (скарги), подані під час опитування, яке проводить командир військової частини, реєструються в книзі пропозицій, заяв і скарг військової частини.</p>
<p>Заяви (скарги), подані під час опитування, яке проводить керівник інспектування (перевірки), до книги пропозицій, заяв і скарг не заносяться.</p>
<hr/>
<p id="n2078" class="app">Додаток 7<br/>
до Статуту внутрішньої служби<br/>
(<a href="#n1407">статті 296</a>, <a href="#n1450">304</a> і <a href="#n1523">316</a>)</p>
<h2 id="n2079">ОБЛАДНАННЯ<br/>
приміщень (місць) для несення служби добовим нарядом</h2>
<p>1. Приміщення (місця) для несення служби черговим військової частини, черговим парку, черговим контрольно-пропускного пункту, черговим їдальні, черговим штабу, черговим (днювальним) роти розташовуються та обладнуються таким чином, щоб забезпечити зручність для виконання службових обов’язків особами добового наряду. У приміщеннях (місцях) для несення служби повинні бути:</p>
<p>технічні засоби приймання сигналів та оповіщення підрозділів;</p>
<p>засоби зв’язку (телефон, селектор);</p>
<p>годинник;</p>
<p>аварійне освітлення;</p>
<p>стенд з документацією добового наряду.</p>
<p>Крім того, в приміщеннях (місцях) для несення служби повинні бути:</p>
<p>а) у чергового військової частини:</p>
<p>пульт керування з робочими місцями чергового військової частини і його помічника, обладнаний пристроями для приймання сигналів та оповіщення підрозділів, управління й контролю за їх виходом у пункти збору, а також за прибуттям у разі приведення військової частини в бойову готовність (переведення на функціонування в умовах особливого періоду) військовослужбовців, які проходять військову службу за контрактом, управління військової частини, контролю за замиканням кімнат для зберігання зброї в підрозділах;</p>
<p class="s">Абзац другий підпункту "а" пункту 1 із змінами, внесеними згідно із Законом <a href="https://zakon.rada.gov.ua/laws/show/205-20#n938">№ 205-IX від 17.10.2019</a></p>
<p>сейф (металева шафа) для зберігання документів;</p>
<p>металеві шафи (ящики) для зберігання пістолетів, патронів до них та дозиметрів військовослужбовців офіцерського, сержантського (старшинського) складу військової частини;</p>
<p class="s">Абзац четвертий підпункту "а" пункту 1 в редакції Закону <a href="https://zakon.rada.gov.ua/laws/show/205-20#n939">№ 205-IX від 17.10.2019</a></p>
<p>прилади радіаційної та хімічної розвідки;</p>
<p>аварійне живлення системи оповіщення;</p>
<p>комплект ключів від воріт і приміщень парку, а також других екземплярів ключів від кімнат для зберігання зброї в підрозділах;</p>
<p>зовнішній термометр;</p>
<p>б) у чергового парку:</p>
<p>стіл із шухлядами, які замикаються, стільці;</p>
<p>пристрій, що містить інформацію про місце перебування й технічний стан машин;</p>
<p>шафа (ящик) із комплектом ключів від замків запалювання та люків бойових машин, приміщень і воріт парку;</p>
<p>зовнішній термометр;</p>
<p>в) у чергового контрольно-пропускного пункту:</p>
<p>стіл із шухлядами, які замикаються, стільці;</p>
<p>зовнішній термометр;</p>
<p>г) у чергового штабу:</p>
<p>стіл із шухлядами, які замикаються, стільці;</p>
<p>шафа (сейф) для зберігання вхідної кореспонденції та ключів від приміщень штабу.</p>
<p>2. Для відпочинку чергового військової частини, його помічника, чергових парку, контрольно-пропускного пункту та їдальні, а у разі потреби - для інших осіб наряду військової частини обладнуються окремі приміщення чи місця в кімнатах чергових.</p>
<p>У цих приміщеннях (місцях) повинні бути:</p>
<p>стіл і стільці;</p>
<p>напівм’яка кушетка;</p>
<p>графин для води, склянки;</p>
<p>аптечка;</p>
<p>приладдя для догляду за одягом і чищення взуття;</p>
<p>шафа або вішалка для верхнього одягу;</p>
<p>електроплита, кип’ятильник або чайник для підігріву води.</p>
<p>3. У добового наряду повинна бути така документація:</p>
<p>інструкції чергового та його помічника (днювального), у тому числі на випадок тривоги, збору й пожежної безпеки; за наявності технічних засобів охорони - інструкція на випадок їх несанкціонованого спрацювання;</p>
<p>розпорядок дня;</p>
<p>список номерів телефонів пожежної команди й чергового військової частини;</p>
<p>опис документів і майна;</p>
<p>книга прийняття та здавання чергування;</p>
<p>комплект статутів Збройних Сил України.</p>
<p class="s">Абзац сьомий пункту 3 із змінами, внесеними згідно із Законом <a href="https://zakon.rada.gov.ua/laws/show/205-20#n942">№ 205-IX від 17.10.2019</a></p>
<p>Крім того, обов’язково знаходяться:</p>
<p>а) у чергового військової частини:</p>
<p>пакети з інструкціями на випадок оголошення бойової тривоги й пакет з паролем для варти;</p>
<p>схема або карта розміщення об’єктів навчально-матеріальної бази для ведення обліку підрозділів, що перебувають за межами військового містечка;</p>
<p>зведений розклад занять підрозділів частини на тиждень;</p>
<p>план проведення ранкової фізичної зарядки та варіанти форми одягу;</p>
<p>схема території, яка закріплена за підрозділами військової частини для прибирання;</p>
<p>витяг з плану пожежної безпеки військової частини;</p>
<p>книга видачі зброї та боєприпасів;</p>
<p>журнал радіаційного й хімічного спостереження;</p>
<p>зразки разових посвідчень на право перевірки варти;</p>
<p>таблиця позивних телефонних станцій і посадових осіб;</p>
<p class="s">Абзац дванадцятий підпункту "а" пункту 3 виключено на підставі Закону <a href="https://zakon.rada.gov.ua/laws/show/205-20#n943">№ 205-IX від 17.10.2019</a></p>
<p>відомість обліку особового складу за підрозділами військової частини;</p>
<p>робочий зошит;</p>
<p>б) у чергового парку:</p>
<p>схема парку;</p>
<p>план виведення з парку озброєння, бойової та іншої техніки у разі оголошення тривоги;</p>
<p>розпорядок роботи парку;</p>
<p>схема території парку, яка закріплена за підрозділами військової частини для прибирання;</p>
<p>зразки перепусток до парку, дорожніх листків і пломб (зліпків з печаток);</p>
<p>книга обліку розпечатування паркових приміщень, бойової та іншої техніки, видачі ключів від замків запалювання та люків бойових машин, приміщень і воріт парку;</p>
<p>журнал реєстрації виходу та повернення в парк машин;</p>
<p>журнал контролю зливання води із систем охолодження двигунів машин;</p>
<p>робочий зошит;</p>
<p>в) у чергового контрольно-пропускного пункту:</p>
<p>список осіб, які мають право дозволяти вхід на територію військової частини та вивезення (винесення) майна;</p>
<p>зразки відпускного квитка, посвідчення про відрядження, записки про звільнення, перепустки, дорожнього листка;</p>
<p>зразки військової форми одягу;</p>
<p>книга обліку видачі одноразових перепусток;</p>
<p>бланки одноразових перепусток;</p>
<p>книга запису відвідувачів;</p>
<p class="s">Абзац сьомий підпункту "в" пункту 3 із змінами, внесеними згідно із Законом <a href="https://zakon.rada.gov.ua/laws/show/205-20#n944">№ 205-IX від 17.10.2019</a></p>
<p>г) у чергового штабу частини:</p>
<p>список військовослужбовців управління військової частини, які проживають за межами військової частини, із зазначенням їх адрес, телефонів і способів виклику;</p>
<p>розпорядок роботи штабу;</p>
<p>книга обліку вхідної кореспонденції, вхідних і вихідних телефонограм;</p>
<p>д) у чергового їдальні:</p>
<p>графік черговості вживання їжі підрозділами, добовим нарядом і заарештованими;</p>
<p>норми виходу готової їжі та відходів після оброблення продуктів;</p>
<p>таблиця тривалості варіння продуктів;</p>
<p>норми видачі хліба, масла й цукру;</p>
<p>книга обліку контролю за якістю приготування їжі;</p>
<p>відомість добового наряду їдальні;</p>
<p>інструкція з техніки безпеки під час роботи на технологічному обладнанні;</p>
<p>е) у чергового (днювального) роти:</p>
<p>перелік типових команд і сигналів, які повинен подавати черговий (днювальний);</p>
<p>список військовослужбовців роти, які проживають поза казармою, із зазначенням їх адрес, телефонів, способів їх виклику та прізвищ посильних;</p>
<p>зразки форми одягу для ранкової фізичної зарядки;</p>
<p>схема території, яка закріплена за ротою для прибирання;</p>
<p>книги видачі зброї та боєприпасів, запису хворих, звільнених;</p>
<p>комплект ключів від замків запалювання, люків бойових машин та дорожні листки на випадок тривоги - в опечатаній скриньці.</p>
<p class="s">Текст додатка 7 із змінами, внесеними згідно із Законом <a href="https://zakon.rada.gov.ua/laws/show/205-20#n945">№ 205-IX від 17.10.2019</a></p>
<hr/>

<p id="n2173" class="app">Додаток 8<br/>
до Статуту внутрішньої служби<br/>
(<a href="#n1366">стаття 280</a>)</p>
<h3 id="n2174"><a href="https://zakon.rada.gov.ua/laws/file/text/76/f33093n3116.doc">ЛИСТОК НАРЯДІВ</a></h3>
<p class="s">Додаток 8 із змінами, внесеними згідно із Законами <a href="https://zakon.rada.gov.ua/laws/show/1952-19#n131">№ 1952-VIII від 16.03.2017</a>, <a href="https://zakon.rada.gov.ua/laws/show/205-20#n946">№ 205-IX від 17.10.2019</a></p>
<hr/>

<p id="n2176" class="app">Додаток 9<br/>
до Статуту внутрішньої служби<br/>
(<a href="#n1433">статті 299</a> і <a href="#n1480">311</a>)</p>

<p>Зразок</p>
<p class="rvps7" id="n2178">КНИГА<br/>
прийняття та здавання чергування</p>
<p class="rvps12"><a id="n2179"></a> у військовій частині _______________________________ (роті)</p>
<table width="100%" border="1" class="c6" cellpadding="1" cellspacing="-1">
<tr valign="top">
<td class="c3">
<p class="rvps12">Число та місяць</p>
</td>
<td class="c4">
<p class="rvps12">Запис про прийняття та здавання чергування, про кількість прийнятої зброї і ящиків із боєприпасами та про виявлені недоліки в несенні служби під час чергування</p>
</td>
<td class="c5">
<p class="rvps12">Рішення командира</p>
</td>
</tr>
</table>
<p>Примітки:</p>
<p>1. У книзі прийняття та здавання чергування по роті зазначається лише те, що підлягає прийняттю та здаванню, а про виявлені недоліки доповідається усно.</p>
<p>2. На першій сторінці книги наводиться зразок запису.</p>
<hr/>
<p  id="n2184" class="app">Додаток 10<br/>
до Статуту внутрішньої служби<br/>
(<a href="#n1411">статті 298</a> і <a href="#n1485">312</a>)</p>
<p>Зразок</p>
<p class="rvps7" id="n2186">КНИГА<br/>
видачі зброї та боєприпасів ______________________ роти</p>
<div><a id="n2187"></a>
<table width="100%" border="1" class="c6" cellpadding="1" cellspacing="-1">
<tr valign="top">
<td rowspan="2" width="73" class="c3">
<p class="rvps12">№<br/>
п/п</p>
</td>
<td colspan="5" class="c4">
<p class="rvps12">Видано</p>
</td>
<td colspan="3" class="c5">
<p class="rvps12">Повернено</p>
</td>
</tr>
<tr valign="top">
<td width="146" class="c4">
<p class="rvps12">дата</p>
</td>
<td width="192" class="c4">
<p class="rvps12">найменування зброї (боєприпасів)</p>
</td>
<td width="149" class="c4">
<p class="rvps12">кількість</p>
</td>
<td width="187" class="c4">
<p class="rvps12">військове звання, прізвище особи, якій видано зброю (боєприпаси)</p>
</td>
<td width="156" class="c4">
<p class="rvps12">підпис про одержання зброї (боєприпасів)</p>
</td>
<td width="176" class="c4">
<p class="rvps12">дата</p>
</td>
<td width="177" class="c4">
<p class="rvps12">кількість</p>
</td>
<td width="196" class="c5">
<p class="rvps12">підпис про прийняття зброї (боєприпасів)</p>
</td>
</tr>
</table>
</div>
<p>Примітки:</p>
<p>1. Зброя особовому складові видається черговим роти за наказом командира роти чи головного сержанта роти.</p>
<p>2. Зброя та боєприпаси військовослужбовцям видаються лише під особистий підпис. Боєприпаси для варти видаються за дозволом командира роти головним сержантом роти, він же приймає ці боєприпаси і розписується в книзі.</p>
<p>3. З метою прискорення видачі зброї та боєприпасів на випадок тривоги в кінці книги наперед робиться запис, який у разі потреби уточнюється. Підпис про одержання зброї та боєприпасів ставиться під час їх отримання.</p>
<p class="s">Додаток 10 із змінами, внесеними згідно із Законом <a href="https://zakon.rada.gov.ua/laws/show/205-20#n949">№ 205-IX від 17.10.2019</a></p>
<hr/>
<p id="n2192" class="app">Додаток 11<br/>
до Статуту внутрішньої служби<br/>
(<a href="#n727">стаття 112</a>)</p>
<p>Зразок</p>
<p class="rvps7" id="n2194">КНИГА<br/>
огляду (перевірки) озброєння, техніки та боєприпасів</p>
<p class="rvps12"><a id="n2195"></a> _________________ роти</p>
<div><a id="n2196"></a>
<table width="100%" border="1" class="c6" cellpadding="1" cellspacing="-1">
<tr valign="top">
<td width="101" class="c3">
<p class="rvps12">№<br/>
п/п</p>
</td>
<td width="172" class="c4">
<p class="rvps12">Дата</p>
</td>
<td width="287" class="c4">
<p class="rvps12">Посада, військове звання та прізвище того, хто перевіряє</p>
</td>
<td width="207" class="c4">
<p class="rvps12">Номер озброєння, техніки, що перевірялися</p>
</td>
<td width="226" class="c4">
<p class="rvps12">Результати огляду (перевірки),основні недоліки та зауваження</p>
</td>
<td width="235" class="c4">
<p class="rvps12">Вказівки особи, яка перевіряла, і термін їх виконання</p>
</td>
<td width="230" class="c5">
<p class="rvps12">Відмітка про усунення недоліків, дата й підпис командира підрозділу</p>
</td>
</tr>
</table>
</div>
<p class="rvps12"><a id="n2197"></a> Зразок заповнення</p>
<div><a id="n2198"></a>
<table width="100%" border="1" class="c6" cellpadding="1" cellspacing="-1">
<tr valign="top">
<td width="98" class="c3">
<p class="rvps12">11.</p>
</td>
<td width="174" class="c4">
<p class="rvps12">15.02.98</p>
</td>
<td width="290" class="c4">
<p class="rvps12">Начальник бронетанкової служби полку майор Сергієнко М.М.</p>
</td>
<td width="204" class="c4">
<p class="rvps12">Т-72-2 од. № 238 і 239</p>
</td>
<td width="225" class="c4">
<p class="rvps12">№ 239 - густина електроліту нижче норми</p>
</td>
<td width="238" class="c4">
<p class="rvps12">Перевірити стан АКБ, зазначені недоліки виправити до... (військове звання, підпис, прізвище)</p>
</td>
<td width="229" class="c5">
<p class="rvps12">Недоліки усунені. Командир роти (військове звання, підпис, прізвище)</p>
</td>
</tr>
</table>
</div>
<p>Примітки:</p>
<p>1. Книга зберігається у командира роти.</p>
<p>2. Запис про результати огляду (перевірки) робиться командиром (начальником), починаючи від командира роти й вище.</p>
<p class="rvps14 c1"><a id="n2367"></a></p>
<hr/>
<p id="n2202" class="app">Додаток 12<br/>
до Статуту внутрішньої служби<br/>
(<a href="#n1175">стаття 219</a>)</p>
<h2 id="n2203"><a href="https://zakon.rada.gov.ua/laws/file/text/72/f33093n2372.doc">ЗАПИСКА ПРО ЗВІЛЬНЕННЯ</a></h2>
<p id="n2204" class="app">Додаток 13<br/>
до Статуту внутрішньої служби<br/>
(<a href="#n1175">стаття 219</a>)</p>
<h2 id="n2205"><a href="https://zakon.rada.gov.ua/laws/file/text/72/f33093n2373.doc">КНИГА ОБЛІКУ ЗВІЛЬНЕНИХ</a></h2>
<p id="n2206" class="app">Додаток 14<br/>
до Статуту внутрішньої служби<br/>
(<a href="#n1133">статті 206</a> і <a href="#n1288">256</a>)</p>
<h2 id="n2207"><a href="https://zakon.rada.gov.ua/laws/file/text/76/f33093n3119.doc">КНИГА</a><br/>
<span class="rvts15">запису хворих</span></h2>
<p class="s">Додаток 14 із змінами, внесеними згідно із Законом <a href="https://zakon.rada.gov.ua/laws/show/205-20#n952">№ 205-IX від 17.10.2019</a></p>
<p id="n2208" class="app">Додаток 15<br/>
до Статуту внутрішньої служби<br/>
(<a href="#n1205">стаття 230</a>)</p>
<h2 id="n2209"><a href="https://zakon.rada.gov.ua/laws/file/text/72/f33093n2375.doc">КНИГА</a><br/>
<span class="rvts15">запису відвідувачів</span></h2>
<p id="n2210" class="app">Додаток 16<br/>
до Статуту внутрішньої служби<br/>
(<a href="#n1012">стаття 161</a>)</p>
<h2 id="n2211"><a href="https://zakon.rada.gov.ua/laws/file/text/76/f33093n3121.doc">ПЕРЕЛІК</a><br/>
<span class="rvts15">написів на дверях приміщень, біля входів до будинків та опис їх оформлення</span></h2>
<p class="s">Додаток 16 із змінами, внесеними згідно із Законом <a href="https://zakon.rada.gov.ua/laws/show/205-20#n953">№ 205-IX від 17.10.2019</a></p>
<p class="rvps14 c1"><a id="n2368"></a></p>
<hr/>
<p id="n2212" class="app">Додаток 17<br/>
до Статуту внутрішньої служби<br/>
(<a href="#n1346">стаття 272</a>)</p>
<h2 id="n2213">ОПИС<br/>
нагрудних знаків (нарукавних пов’язок) для чергових</h2>
<p>1. Нагрудний знак</p>
<p>Нагрудний знак виготовляється у вигляді металевого прямокутника, який покривається емаллю синього кольору і за периметром береться в рамку, фарбою золотистого кольору виконується напис "Черговий частини" (черговий батальйону, КПП, їдальні, парку, штабу, фельдшер, сигналіст-барабанщик, оперативний черговий, помічник оперативного чергового, черговий зв’язку, черговий військового ешелону тощо). Розмір знака: ширина - 7 см і висота - 3,5 см. Написи виконуються без нахилу, прямими літерами. Висота літер - 0,7 см. На зворотному боці знака повинна бути шпилька для кріплення до одягу.</p>
<p><a href="https://zakon.rada.gov.ua/laws/file/imgs/72/p33093n2216.bmp"><img src="data:image/gif;base64,R0lGODdh0QAhAHcAACwAAAAA0QAhAIcAAAAjIyNHR0dpaWmJiYmRkZGnp6fDw8Pd3d3///8CAdgAAGT///97WRgIAGQZ8OgdEfwAAAAAAAAIAGQZ7ngAAAIZ8PwAAAIAAAA6AERXAFxSAE9cAEtlAFdaAGJrAGFXAFxyAG9cAGthAGJlAHNcADBpAGZlAGxcAHMyADdwAFwzADM5ADBuADMyADI2ADFiAC5wAG0AAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAADR1AAAZ8JgAAAAAAAAAAAAAAAAAAAAAAEACB9AAAAAAAAB7aXB9DEgA++sCAAAAAADJ6v8CAAAAAB8AAAgCAdgAACD///8CDeQAAAACDeAAAAAZ8JAhXioAADQMAAAAB5h9FngimFcAAEAAAAgAAAAAAAIAAAAAADQMAAB9FngAAGQZ8LQhXT4Z8+g7IcQMAAAZ8Lwi0pJ9FpQAAAAAAABAACgZ86CsChN9FpTyByAAAACsCi4AAAAAB5hOAE57WRAeAB57WV57WRAAAAJmAGR5e3CUlgoZ8YAAAACLNEyUlWYBBg0AAAAAAAAsm6AAAAAAACgAAAAAAAAZ8XQsm8gZ9WCUla4AAAAAAACLL/ySq0oFAu0AAFQZ9SAsm8gZ9WCSq1cAAAAZ9HAAAAC+AAABBg3///8AAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAI/wATCBxIsKDBgwgTKlzIsKHDhxAjSpxIsaLFixgzatzIsaPHjyBDihxJsqTJkyhTqlzJsqXLlzBjypxJs6bNmzhzYgTAs6fPn0CDCh1KtKjRo0iTKl3KtKnQhQB0Sp06MapCq1SzakWIlevWr2ATdD04NqxZnGULpiUooKeAAz4RnJ07cu1AuwPhHhgoYEBMAAYSGMBLNyVhwgn08vULk0DPwIX/QmWoWGDfyJg7HmaIAMBey4wTOAYQQCDczqQToO7JeEBPgaNfi+VJIHbs2QAIDFxtO0Fbnp9x647Nc4Br0qsLPD4e4HZP3VM3L+wM3THj2pbfvu7stzNkv8YtW/91LDAA49ywx2NFrxYy+sHZBQIWDABBd88JwJdWPd+7wAH7kScfdNFNxpBtlyUQwE+J1Zcef5DxJ9eAolllHoVwqScegXcFNhiHCwogmogGdRYcgOX1N19+AVrVFoc6SQdRgg4SdJpA8PlnWo0K+hVbcLkJIICAjunFHkELAuAadAvaJ+IAJBZk4kAADgZXYKvx1KKRMOYk40MJBhDhjhMSUJqODUbYXIXiyYcfkQCQeCRZukH5n4hmHjTlf0pC6CeL6cnZJVoGznhdjX7BBZ2KY7YlF1wPVigXe3DeNailgCooInemQbZnpv7piCKbFFL1JWVx5fdYg8fptlqjshFLN99ztr32HFe0rebamW7tyNOTWia3nJbO0WZqoRrdmNmyDJ2KkbLMRksWVE5Va+212Gar7bZDSevtt+CGK+645JZr7rnopquuVgEBADs=" data-orig="/imgs/72/p33093n2216.gif"/></a></p>
<p>Нагрудний знак закріплюється посередині клапана лівої кишені так, щоб верхній його край був на рівні верхнього шва клапана.</p>
<p>2. Нарукавна пов’язка</p>
<p>Нарукавна пов’язка застосовується в польових умовах і виготовляється з напівжорсткої тканини синього кольору, завдовжки 30-40 см і завширшки 10 см. Краї пов’язки підгинаються і до них пришивається тасьма (резинка) для закріплення пов’язки на рукаві. На пов’язку наноситься жовтою фарбою чи нашивається з жовтої тканини відповідний напис.</p>
<p class="rvps14 c1"><a id="n2369"></a></p>
<hr/>
<p id="n2220" class="app">Додаток 18<br/>
до Статуту внутрішньої служби<br/>
(<a href="#n1769">стаття 369</a>)</p>
<h2 id="n2221">ПРАВИЛА<br/>
розбивки табору</h2>
<p>1. Місце розбивки табору визначається старшим начальником за погодженням із місцевими й регіональними органами влади. Це місце, по можливості, повинно бути поблизу навчальних об’єктів (полів).</p>
<p>2. Під час визначення фронту табору необхідно враховувати напрямок вітрів.</p>
<p>Перетинання фронту табору проїзними дорогами загального користування не допускається. Відстань від флангів табору до проїзних доріг повинна становити не менше ніж 50 м.</p>
<p>3. Табір розбивається на прямокутні квартали повздовжніми та поперечними лініями, які є водночас і шляхами сполучення.</p>
<p>4. У глибину табір розділяється на смуги трьома паралельними до фронту табору лініями - передньою, середньою та задньою. Відстань між лініями в глибину визначається системою розміщення наметів, необхідних споруд та обладнання. Ширина передньої лінії має бути не менше ніж 10 м, середньої та задньої ліній - не менше ніж 5 м. Між рядами наметів у глибину табору обладнуються доріжки завширшки до 3 м.</p>
<p>Для руху техніки вздовж розташування табору в його тилу обладнуються дороги окремо для колісних і для гусеничних машин.</p>
<p>5. Перпендикулярно до фронту табір розділяється поперечними лініями, які прокладаються між батальйонами та окремими підрозділами військової частини. За ділянкою табору між поперечними лініями від передньої лінії до доріг для техніки закріплюється назва того батальйону (підрозділу), який розміщений у першій смузі ділянки. Ширина поперечної лінії - не менше ніж 3 м.</p>
<p>6. У першій смузі (між передньою та середньою лініями) в наметах розміщуються підрозділи згідно з порядком їх номерів.</p>
<p>У другій смузі (між середньою і задньою лініями) розміщуються штаб військової частини, медичний пункт і їдальня, погрібці для води та умивальники.</p>
<p>У третій смузі (між задньою лінією та дорогою для техніки) розміщуються туалети, склади, майстерні та інші господарські споруди.</p>
<p>Склади боєприпасів та вибухових речовин розміщуються за межами табору.</p>
<p>7. Наметні гнізда розташовуються по фронту роти трьома або двома гніздами. Розмір гнізда - 5 х 5 м. Відстань по фронту між основами бортів суміжних гнізд - 2,5 м, а в глибину - 5 м.</p>
<p>Віддалення наметних гнізд від найближчої межі лінійки - не менше ніж 1,5 м.</p>
<p>Справа від входу до намету на табличці зазначається його номер і військове звання, прізвище та ініціали старшого. Розмір таблички за шириною - 20 см і за висотою - 15 см.</p>
<p>Написи на табличці виконуються прямим шрифтом на жовтому фоні чорною фарбою. Таблички розміщуються на висоті 50 см від землі.</p>
<p>Військовослужбовці сержантського (старшинського) складу взводів розміщуються у своїх підрозділах. Головний сержант бригади, головні сержанти батальйонів та рот, разом із сержантами із матеріального забезпечення (старшинами) рот, розміщуються в окремих наметах. Документація роти зберігається в наметі головного сержанта роти.</p>
<p class="s">Абзац п’ятий пункту 7 в редакції Законом <a href="https://zakon.rada.gov.ua/laws/show/205-20#n963">№ 205-IX від 17.10.2019</a></p>
<p>Військовослужбовці офіцерського складу, а також військовослужбовці-жінки розміщуються в окремих наметах, з розрахунку один намет на три особи, або в приміщеннях. У батальйоні виділяється намет для штабу батальйону.</p>
<p class="s">Абзац шостий пункту 7 із змінами, внесеними згідно із Законом <a href="https://zakon.rada.gov.ua/laws/show/205-20#n965">№ 205-IX від 17.10.2019</a></p>
<p>8. Намети для інформаційних центрів встановлюються на лінії задніх рядів наметів рот; поруч із ними влаштовуються майданчики - класи для загальних зборів роти.</p>
<p class="s">Пункт 8 із змінами, внесеними згідно із Законом <a href="https://zakon.rada.gov.ua/laws/show/205-20#n966">№ 205-IX від 17.10.2019</a></p>
<p>9. У центрі розташування військової частини (між підрозділами) на лінії першого ряду наметів встановлюється підпора прапора. За підпорою прапора на лінії другого ряду наметів установлюється намет для чергового частини та його помічника. Намети для варти встановлюються у другій смузі.</p>
<p>10. У першій смузі за наметами рот розміщуються приміщення (намети) для зберігання зброї, поблизу яких обладнуються місця для чищення зброї, а за ними - погрібці для води та умивальники.</p>
<p>11. Постові грибки для днювальних встановлюються на передній лінії по одному на правому й лівому флангах кожного батальйону.</p>
<p>12. Парки обладнуються між задньою лінією та дорогою для техніки, на флангах або перед фронтом табору. Ділянки для парків визначаються командиром з’єднання або військової частини.</p>
<p>13. Гімнастичні містечка та майданчики для спортивних ігор влаштовуються, як правило, неподалік від передньої лінії.</p>
<p>14. Клуб військової частини розташовується на ділянці місцевості, яка дозволяє вигідно обладнати відкриту сцену з місцями для глядачів та клубними павільйонами.</p>
<p>15. Залежно від місцевих умов під час розбивки табору допускаються такі відхилення:</p>
<p>а) фронт табору може бути розбитий не за прямою лінією, а згідно з умовами місцевості;</p>
<p>б) інтервали між підрозділами можуть бути збільшені або зменшені;</p>
<p>в) парки можуть бути розміщені за межами табору.</p>
<p>16. Територія табору обладнується блискавкозахисними пристроями, а також пристроями, які забезпечують додержання правил охорони довкілля.</p>
<p>17. Для опалення наметів на кожну ніч призначаються окремі опалювачі, які повинні пройти інструктаж з вимог пожежної безпеки і беззаперечно додержуватися їх.</p>
<p>Ліжка та нари встановлюються так, щоб ширина проходів між ними і вільного місця навколо печей була не меншою 1 м.</p>
<p>18. Для електричного освітлення наметів використовується провід з подвійною гумовою ізоляцією. У разі гасового освітлення ліхтарі підвішуються на дроті до основного стояка на відстані не ближче 70 см від полотна намету.</p>
<p>19. Місце стоянки техніки обладнується не ближче ніж за 50 м від наметів. Місця для куріння та розпалення вогнищ обладнуються не ближче ніж за 15 м від наметів та дерев.</p>
<p>Навколо стоянки техніки повинна бути протипожежна смуга завширшки 2 м.</p>
<p>20. Похідні кухні встановлюються на відстані 10 м від хвойних дерев, 25 м - від наметів. Майданчики для кухонь у радіусі 5 м очищаються від моху, чагарнику та іншого рослинного покриву. Попіл з кухонь виноситься в ями, заливається водою і засипається піском.</p>
<p class="rvps14 c1"><a id="n2370"></a></p>
<hr/>
<p id="n2257" class="app">Додаток 19<br/>
до Статуту внутрішньої служби<br/>
(<a href="#n1074">статті 187</a>, <a href="#n1701">353</a> і <a href="#n1766">368</a>)</p>
<h2 id="n2258">ВИМОГИ<br/>
пожежної безпеки</h2>

<h4 id="n2259">Загальні протипожежні заходи у військових частинах і підрозділах</h4>
<p>1. З метою запобігання пожежі територію військової частини слід постійно очищати від сміття та сухої трави.</p>
<p>Усі сховища, навіси, майданчики з боєприпасами, цехи основного й допоміжного виробництва, лабораторії, лінії високої напруги, електростанції й трансформаторні підстанції, димарі котелень, водонапірні башти, склади пального, мастильних матеріалів та інших матеріальних засобів повинні обладнуватися блискавкозахисними пристроями та іншими інженерними системами, що забезпечують їх пожежо- та вибухобезпечність.</p>
<p>Під’їзд до джерел пожежного водозабезпечення, будівель та усі проїзди на території повинні бути завжди вільними для руху пожежних машин.</p>
<p>2. З метою пожежної безпеки заборонено:</p>
<p>розпалювати вогонь ближче ніж за 40 м від будівель, майданчиків з майном і машинами, а також курити й застосовувати приладдя з відкритим вогнем у парках, сховищах, ангарах та подібних до них приміщеннях;</p>
<p>користуватися несправними печами, застосовувати для розпалення вогню запалювальні рідини, залишати матеріали, що можуть горіти, й майно поблизу печей та самі печі без нагляду; сушити одяг на печах, димарях, проти пічних отворів; топити печі у години відпочинку (сну) особового складу. У разі опалення печами димарі очищаються від сажі не рідше ніж один раз на два місяці;</p>
<p>відігрівати замерзлі водогінні та інші труби в будинках відкритим вогнем (факелами, паяльними лампами). Це можна робити лише з використанням пари, гарячої води та іншими безпечними засобами;</p>
<p>розміщувати в підвальних приміщеннях і під сходами будинків майстерні, котельні, парильні та склади, де обробляються чи зберігаються вогненебезпечні рідини та матеріали;</p>
<p>перекривати доступ до засобів пожежогасіння, електрощитів та електрорубильників; зберігати на горищах, сходах і в коридорах матеріали й майно, робити перегородки, розміщувати підсобні майстерні й лабораторії, а також використовувати ці приміщення як житло;</p>
<p>використовувати не за призначенням засоби пожежогасіння;</p>
<p>перекривати запасні виходи з приміщень;</p>
<p>користуватися несправною електромережею та обладнанням; застосовувати побутові електрообігрівальні прилади без вогнетривких підставок, а також замінювати в розподільних щитках перегорілі запобіжники дротом та іншими предметами;</p>
<p>обгортати електролампи папером і тканиною, заклеювати чи закривати електричний провід шпалерами, плакатами, застосовувати для освітлювальної електромережі телефонні проводи;</p>
<p>облицьовувати стіни приміщень тканинами, не обробленими вогнезахисною сумішшю;</p>
<p>здавати під охорону приміщення (сховища), стан протипожежної безпеки яких не перевірено.</p>
<p>3. Дезінфекція й сушіння обмундирування здійснюється в обладнаних типових дезінфекційних камерах (сушарнях) під постійним наглядом. Перед завантаженням у камери одягу вивертаються кишені.</p>
<p>Під час дезінфекції й сушіння обмундирування заборонено:</p>
<p>збільшувати всередині камери температуру понад установлені норми;</p>
<p>перевантажувати камери й сушарні;</p>
<p>завантажувати в камери одяг, просочений мастилами і запалювальними рідинами;</p>
<p>укладати обмундирування на запобіжні сітки камер.</p>
<p>4. У штабах, казармах, клубах, вартових і виробничих приміщеннях курити дозволяється лише у спеціально відведених, пожежобезпечних та обладнаних витяжною вентиляцією місцях.</p>
<p>Для розігрівання сургучу застосовуються електросургучеварки з електролампою потужністю не більше ніж 200 Вт. Щоденно після закінчення роботи сміття, що може горіти, й папір із приміщень прибираються.</p>
<p>На випадок пожежі розробляється та вивішується план евакуації (у багатоповерхових будинках - на кожному поверсі). У плані евакуації зазначаються схема поверху, евакуаційні шляхи і виходи, правила поведінки, а також порядок і послідовність дій добового наряду у разі виникнення пожежі.</p>
<p>5. Коридори, проходи, основні й запасні виходи, сходи завжди повинні бути вільними й не захаращеними. Двері виходів із штабів, казарм, майстерень, клубів та інших приміщень повинні відчинятися назовні. Забивати запасні виходи й облицьовувати стіни та стелі сходових кліток і коридорів матеріалами, що можуть горіти, забороняється. Запасні евакуаційні виходи позначаються відповідними знаками, ключі від них зберігаються у чергового штабу (підрозділу).</p>
<p>6. Засоби пожежогасіння, водоймища, пожежні гідранти й крани повинні бути справними, а їх місце позначається стандартними табличками.</p>
<p>Кількість засобів пожежогасіння в будівлях і на об’єктах встановлюється спеціальними нормами. На території складів, парків, в ангарах і виробничих приміщеннях засоби пожежогасіння зберігаються на щитах.</p>
<p>7. Біля телефонних апаратів повинні бути написи із зазначенням номера телефону найближчої пожежної команди, а на території військової частини мають бути засоби звукової сигналізації для подавання сигналу пожежної тривоги.</p>
<p>8. Щоденно в установлений командиром частини час усі майстерні, сховища, склади, парки, ангари та інші виробничі приміщення перевіряються начальниками майстерень, сховищ, складів, цехів, черговим парку й особами пожежного наряду частини; усі помічені недоліки усуваються до закриття приміщень (сховищ), а електричні мережі відключаються за допомогою зовнішніх рубильників.</p>
<p>Підтвердженням виконання вимог пожежної безпеки в таких випадках вважається пожежний жетон, який вручається пожежним нарядом особі, що закриває об’єкт. Начальники сховищ, складів і черговий парку під час здавання об’єкта під охорону передають жетони начальникові варти. У встановлений командиром частини час начальник пожежного наряду одержує пожежні жетони від начальника варти.</p>
<p>9. Додаткові протипожежні заходи у військових частинах проводяться згідно зі спеціальними положеннями, посібниками, порадниками й інструкціями та правилами пожежної безпеки.</p>
<p>10. Зварювальні та інші роботи з вогнем проводяться з дозволу командира і за узгодженням з пожежною службою частини. У разі необхідності виставляється пожежний пост. Приступати до проведення вогненебезпечних робіт дозволяється тільки після виконання всіх вимог пожежної безпеки (наявність засобів пожежогасіння, прибирання робочого місця від легкозаймистих матеріалів, захист конструкцій тощо). Після проведення вогненебезпечних робіт робоче місце слід ретельно оглянути і вжити заходів до усунення порушень, які можуть спричинити пожежу.</p>

<h4 id="n2292">Особливі протипожежні вимоги в парках та ангарах</h4>
<p>11. Машини (літальні апарати) необхідно ставити так, щоб між ними залишалися проходи завширшки не менше 1 м для забезпечення їх швидкого виведення на випадок пожежі.</p>
<p>12. Для запобігання виникненню пожеж у парках та ангарах категорично заборонено:</p>
<p>заправляти пальним машини (літальні апарати), що знаходяться на стоянках, і залишати машини (літальні апарати) з паливними баками та паливопроводами, що протікають;</p>
<p>зберігати в місцях стоянок машин (літальних апаратів) пальне та мастильні матеріали (крім тих, що містяться в баках) та порожню тару;</p>
<p>промивати й чистити гасом, бензином та іншими пальними рідинами чохли, капоти та одяг;</p>
<p>зберігати в машинах (літальних апаратах) сторонні предмети, особливо промаслені ганчірки, чохли й спеціальний одяг;</p>
<p>застосовувати пожежонебезпечні підігрівачі, а також відкритий вогонь та легкозаймисті матеріали, що можуть горіти, під час обслуговування машин на стоянках;</p>
<p>виконувати зварювальні роботи в приміщеннях для стоянки машин;</p>
<p>заправляти пальне в незаземлені літальні апарати;</p>
<p>допускати на аеродром техніку без засобів пожежогасіння;</p>
<p>тримати літальні апарати без шасі;</p>
<p>захаращувати ворота в приміщеннях для зберігання машин (літальних апаратів), улаштовувати в цих приміщеннях комори, майстерні й використовувати їх як житло;</p>
<p>зачиняти ворота в приміщеннях для зберігання машин (літальних апаратів) на внутрішні засуви.</p>
<p>13. Для забезпечення негайного виведення зі стоянки машин (літальних апаратів) у разі пожежі щоденно виділяються чергові тягачі з спеціальними тросами та наряд військовослужбовців.</p>

<h4 id="n2307">На пунктах заправлення пальним</h4>
<p>14. З метою запобігання пожежам на пунктах заправлення пальним категорично заборонено:</p>
<p>рух машин зі швидкістю понад 10 км/год;</p>
<p>проведення заправлення машин на відстані ближче ніж 2 м від заправної колонки з невимкненим двигуном, а також за наявності людей у кузові;</p>
<p>виконання регулювальних та ремонтних робіт, подавання звукових та світлових сигналів;</p>
<p>куріння, використання відкритого вогню, а також ліхтарів та світильників у вибухонебезпечному виконанні;</p>
<p>наливання пального в резервуар вільним струменем;</p>
<p>зливання пального із цистерн, експлуатацію резервуарів, заправних колонок і трубопроводів без їх заземлення;</p>
<p>експлуатацію пункту заправлення, не обладнаного блискавкозахисними пристроями;</p>
<p>запуск двигуна машини до усунення з його поверхні розлитого пального;</p>
<p>зберігання на пункті заправлення промасленого ганчір’я.</p>

<h4 id="n2318">У майстернях</h4>
<p>15. Приміщення, де виконуються роботи із застосуванням легкозаймистих рідин (гасу, бензину, ацетону, нітролаку тощо) та заряджання акумуляторних батарей, обладнуються спеціальною вентиляцією. Електродвигуни, ліхтарі, світильники й електророзподільні пристрої використовуються тільки у вибухозахищеному виконанні. Зарядні агрегати та генератори газозварювальних апаратів установлюються в окремих приміщеннях. Установлювати печі в цих приміщеннях забороняється.</p>
<p>16. Легкозаймисті рідини повинні зберігатися в металевому, добре закупореному посуді та в кількості, що не перевищує одноденної потреби, а після закінчення робіт виносяться в спеціально обладнане складське приміщення.</p>
<p>Розхідні баки виробничих печей та агрегатів місткістю 1 куб. м, які працюють на рідкому паливі, встановлюються в окремих ізольованих приміщеннях, а місткістю до 1 куб. м - на вогнетривких стінах на відстані не менше ніж 5 м від агрегатів.</p>
<p>17. Для обтиральних матеріалів і промасленого ганчір’я в усіх виробничих приміщеннях установлюються металеві ящики з кришками, які обов’язково випорожнюються після закінчення робіт.</p>
<p>Промаслений спеціальний одяг повинен зберігатися поза виробничими приміщеннями (цехами) у спеціальних шафах у розгорнутому вигляді.</p>
<p>Залишати в кишенях спеціального одягу промаслені обтиральні матеріали забороняється.</p>
<p>18. Опалення печей закінчується за 2 години до закриття майстерень. Після закінчення робіт усі виробничі відходи та сміття, що зібралися за день, мають бути винесені з приміщень майстерень.</p>

<h4 id="n2326">У складах (сховищах)</h4>
<p>19. Допуск на технічну територію складів (сховищ) із сірниками та іншими запалювальними пристроями заборонено.</p>
<p>Трава на території складів (сховищ) своєчасно викошується й прибирається. Сушіння трави на території складів (сховищ) та її випалювання не допускається.</p>
<p>20. У складах (сховищах) дозволяється тримати лише ті види майна, для яких вони призначені.</p>
<p>Забороняється захаращувати у складах (сховищах) проходи й виходи, зачиняти двері на внутрішні засуви, а також оббивати стелажі й затемнювати вікна папером, картоном, плівкою із полімерних матеріалів, тканинами, не обробленими вогнезахисною сумішшю.</p>
<p>21. Укладання майна в штабелі здійснюється так, щоб залишалися вільними проходи й виходи. Забороняється складати майно впритул до печей, радіаторів опалення, електромережі й ламп, а також проводити у сховищах роботи, не пов’язані з перенесенням та складанням майна.</p>
<p>22. Поблизу складів (сховищ) забороняється складати будівельні матеріали, запаси палива чи будь-якого майна, а також порожню тару й упаковку та зберігати в загальних сховищах легкозаймисті рідини.</p>
<p>23. Топки та затулкові отвори печей установлюються поза складами (сховищами), а димарі обладнуються іскровловлювачами. За дві години до закриття складів опалення печей повністю закінчується, всі печі оглядаються і зачиняються.</p>
<p>24. У разі коли встановлюється електроосвітлення, всі склади (сховища) обладнуються зовнішніми рубильниками, які так само, як і групові щитки із запобіжниками, повинні бути в металевих ящиках. У складах (сховищах) встановлюються світильники закритого типу (із скляними ковпаками), які розміщуються вздовж основних та оглядових проходів. Установлення електророзеток і влаштування службових приміщень у складах (сховищах) забороняється.</p>
<p>25. У сховищах боєприпасів і вибухових речовин, у місцях, де ведуться роботи з такими речовинами, шибки у вікнах мають бути матовими або зафарбованими білою фарбою.</p>
<p>Боєприпаси і вибухові речовини не можна залишати навіть на короткий час у місцях, куди проникає сонячне проміння.</p>
<p>26. Вхід до вогненебезпечних (вибухонебезпечних) сховищ із вогнепальною й холодною зброєю, запалювальними та освітлювальними пристроями, крім акумуляторних ліхтарів, а також у взутті, не визначеному відповідними інструкціями, забороняється.</p>
<p>27. У складах (сховищах) із легкозаймистими рідинами допускається встановлення лише світильників у вибухозахищеному виконанні.</p>
<p>28. Розлите на території складу (сховища) пальне негайно засипається піском, який потім виноситься за межі території.</p>
<p>29. Відкупорювати металеву тару зубилом чи молотком, які можуть дати іскру, забороняється. Для відгвинчування пробок слід використовувати лише спеціальні ключі.</p>
<p>30. Після закінчення роботи електромережа у сховищах, крім технічних засобів охорони, вимикається зовнішнім рубильником, який потім обов’язково опечатується.</p>

<h4 id="n2342">Заходи пожежної безпеки у разі встановлення пічного опалення</h4>
<p>31. У разі встановлення металевих печей на ніжках дерев’яна підлога під піччю повинна бути вкрита теплоізоляційним (таким, що не горить) матеріалом завтовшки не менше ніж 12 см, а зверху - покрівельним залізом, на яке кладеться один ряд цегли на глиняному розчині.</p>
<p>Ізольована площа підлоги повинна виступати за периметр перед топкою на 70 см, з боків - не менше ніж 25 см.</p>
<p>32. У разі встановлення металевих печей без ніжок, а також тимчасових цегельних печей на дерев’яній підлозі має бути зроблена основа з чотирьох рядів цегли на глиняному розчині.</p>
<p>33. На дерев’яній підлозі перед топковим отвором слід прибити металевий лист розміром 70 х 50 см. Відстань від топкового отвору до протилежної стіни повинна бути не менше ніж 1 м 25 см, а від печі до обладнання - не менше ніж 70 см.</p>
<p>34. Для влаштування металевих димових труб необхідно:</p>
<p>деталі труб щільно з’єднувати між собою у напрямку руху диму та на глибину діаметра труби;</p>
<p>металеву трубу вставляти в цегляну кладку не менше ніж на 10 см;</p>
<p>у разі прокладання труби через вікно - вставляти в нього лист покрівельного заліза завтовшки не менше ніж 3 діаметри труби, кінець якої повинен бути виведений зовні на відстань не менше ніж 70 см та закінчуватися направленим угору патрубком заввишки не менше ніж 50 см з іскрогасником;</p>
<p>у разі прокладання труб через стіни та перегородки з легкозаймистого матеріалу - влаштувати цегляні перегородки завтовшки 38 см для незахищених конструкцій та 25 см для конструкцій, захищених від загорання;</p>
<p>виводити труби від стін, перегородок та конструкцій покрівлі на відстань не менше ніж 70 см, їх загальна довжина не повинна перевищувати 10 м;</p>
<p>у разі виведення труб через вікна одноповерхових будівель, верхніх поверхів багатоповерхових будівель не допускати, щоб вони піднімалися вище карниза на 1 м, стежити, щоб закінчувалися іскрогасниками.</p>
<p>35. Забороняється вводити труби у вентиляційні канали.</p>
<hr/>
<p id="n3128" class="app">Додаток 20<br/>
до Статуту внутрішньої служби<br/>
(<a href="#n1137">стаття 207</a>)</p>
<h2 id="n3129">ПОРЯДОК<br/>
зарахування військовослужбовців Збройних Сил України до списків особового складу військових частин навічно</h2>

<h4 id="n3130">Загальні питання</h4>
<p>1. Зарахування військовослужбовців Збройних Сил України (далі - військовослужбовці) до списків особового складу військових частин, штабів, організацій, установ та вищих військових навчальних закладів Збройних Сил України (далі - військові частини) навічно є ритуалом вшанування військовослужбовців Збройних Сил України, які загинули (померли від отриманих ран), проявили мужність та героїзм під час виконання військового обов’язку із захисту територіальної цілісності та незалежності України.</p>
<p>2. Метою зарахування військовослужбовців до списків військових частин навічно є формування почуття патріотизму, вірності Військовій присязі, готовності до збройного захисту України.</p>
<p>3. Військовослужбовці можуть бути зараховані навічно лише до однієї з військових частин, де вони проходили військову службу (виконували бойові завдання), або її правонаступника.</p>
<p>4. Зарахування військовослужбовців до списків особового складу військових частин навічно здійснюється наказом Міністерства оборони України на підставі поданого клопотання.</p>
<p>5. Клопотання щодо зарахування військовослужбовців до списків особового складу військових частин навічно подається командирами військових частин за підпорядкованістю.</p>
<p>6. Рішення командира військової частини щодо подання клопотання про зарахування військовослужбовця до списків особового складу військової частини навічно приймається на підставі рішення загальних зборів особового складу військової частини.</p>

<h4 id="n3137">Книга пам’яті військової частини</h4>
<p>7. Книга пам’яті військової частини (далі - Книга пам’яті) ведеться з метою увіковічення пам’яті військовослужбовців, полеглих за свободу і незалежність України, та виховання особового складу на їх героїчних прикладах.</p>
<p>8. До Книги пам’яті включаються відомості про військовослужбовців, які загинули під час виконання військового обов’язку із захисту територіальної цілісності та незалежності України.</p>
<p>На сторінці, де розміщена фотокартка військовослужбовця, зазначаються військове звання, прізвище, ім’я та по батькові, посада, дата народження та дата смерті, а на її зворотній стороні - короткий опис героїчного вчинку (вчинків), інформація про нагороди та відзнаки.</p>
<p>9. Рішення про занесення військовослужбовців до Книги пам’яті приймається на загальних зборах особового складу військової частини.</p>
<p>10. Книга пам’яті реєструється в нетаємному діловодстві. Відповідальність за її збереження та ведення покладається на осіб, визначених наказом командира військової частини.</p>
<p>11. Записи в Книзі пам’яті робляться під керівництвом заступника командира військової частини з морально-психологічного забезпечення, акуратно, каліграфічним почерком, чорнилом або пастою чорного кольору.</p>
<p>12. Книга пам’яті зберігається в музеї або кімнаті історії, бойової слави військової частини чи в іншому відповідно обладнаному місці за рішенням командира військової частини під склом з урахуванням можливості ознайомлення з нею особового складу військової частини.</p>
<p>13. Під час проведення урочистих заходів, присвячених Дню Збройних Сил України, Дню військової частини, Дню захисника України, складанню <a href="https://zakon.rada.gov.ua/laws/show/1936-12">Військової присяги</a>, визначеною посадовою особою оголошуються військові звання та прізвища військовослужбовців, включених до Книги пам’яті.</p>
<p>14. У разі розформування військової частини Книга пам’яті передається правонаступнику або до Національного військово-історичного музею України.</p>

<h4 id="n3147">Вшанування військовослужбовців, зарахованих до списків особового складу військових частин навічно</h4>
<p>15. На підставі наказу Міністерства оборони України про зарахування військовослужбовця до списків особового складу військової частини навічно відповідно до рішення командира військової частини вносяться зміни до списку вечірньої повірки підрозділу військової частини, у складі якого проходив військову службу (виконував бойові завдання) військовослужбовець.</p>
<p>16. Прізвище, ім’я, по батькові, посада та військове звання військовослужбовця, якого навічно зараховано до списків особового складу військової частини, зазначаються у Книзі пам’яті та історичному формулярі військової частини.</p>
<p>17. Під час проведення вечірньої повірки оголошуються військові звання та прізвища військовослужбовців, зарахованих до списків особового складу військової частини навічно.</p>
<p>18. У розташуванні підрозділу, до списків особового складу якого навічно зараховано військовослужбовця, розміщуються його фотографія, інформація про його життєвий шлях, героїчний вчинок, нагороди та відзнаки.</p>
<p class="s">Статут доповнено додатком 20 згідно із Законом <a href="https://zakon.rada.gov.ua/laws/show/205-20#n967">№ 205-IX від 17.10.2019</a></p>
</body>
</html>
